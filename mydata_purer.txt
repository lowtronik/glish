 

Είναι τέτοια η απελπισία στο να κρύβεις τις λέξεις που θες να πεις
Που δεν είναι καλύτερο να αποτυγχάνεται η προσπάθεια 
Απ’ το να μη γίνεται καθόλου;
Οι ώρες μετά τη φυγή σου πέφτουν πάνω μου βαριές
σύντομα θ’ αρχίσουν σιγά-σιγά να σέρνονται
πάνω σ’ ένα κρεβάτι απ’ τη δική σου έλλειψη 
όπου οι μάχες αρπάζονται τυφλά
αναζωπυρώνοντας αναμνήσεις από αγάπες παλιές
αντικρίζοντας ματιές εκεί όπου κάποτε έβλεπα τα δικά σου μάτια
αλλά όλα είναι προτιμότερο να συμβαίνουν σύντομα παρά ποτέ
η ανάγκη μου, μαύρη και σκοτεινή πιτσιλάει τα πρόσωπά τους
και σου λέω ξανά πως εννέα μέρες δεν είναι ποτέ αρκετές
γι’ αυτούς που αγαπάμε
ούτε εννέα μήνες
ούτε εννέα ζωέςΚαι σου λέω πάλι
εάν εσύ δεν με διδάξεις δεν θα μάθω
σου λέω πάλι υπάρχει πάντα κάτι το τελευταίο
ακόμα και τις τελευταίες φορές
τις τελευταίες φορές που ικετεύεις
τις τελευταίες φορές που αγαπάς
ξέροντας πως να μη ξέρεις να προσποιείσαι
κάτι το τελευταίο ακόμη και την τελευταία φορά που σου λέω
εάν εσύ δεν μ’ αγαπήσεις δε θ’ αγαπηθώ ποτέ
εάν εγώ δεν σ’ αγαπήσω δε θ’ αγαπήσω ποτέ
η ανατάραξη των περασμένων λέξεων κατευθείαν στην καρδιά και πάλι
Αγάπη αγάπη αγάπη σαν γδούπος βαρύς ενός παλιού εμβόλου
χτυπώντας τους αναλλοίωτους σωρούς των λέξεων
κι εγώ τρομοκρατημένος και πάλι
πως ίσως δεν αγαπηθώ
πως ίσως αγαπήσω αλλά όχι εσένα
πως ίσως αγαπηθώ αλλά όχι από εσένα
ξέροντας πως να μη ξέρω να προσποιούμαι
εγώ και όλοι οι άλλοι που θα σε αγαπήσουν
αν σε αγαπήσουν
εκτός κι αν δεν σ’ αγαπήσουν


Απέναντί σου
Γυρίζεις
Όλο το σύνολο
Λεπτός πυθμένας της αβύσσου
Τέτοια σιωπή που ό,τι ήταν πριν
Άκουσέ τες
Αμυδρά ακρόφωτα
Φαντάσου αν αυτό εδώ
Αρχικά
Ασαφής υπόθεση
Σάββατο ανάπαυλα
Κάθε μέρα επιθυμείς
Νύχτα που κάνεις τόσο πολύ
Τίποτα μηδαμινό
Μόλις που έκανε μ' επιτυχία
Αυτό το καλό
Αυτό το κακό
Μη χάσετε στην Ταγκέρη
Πιο κάτω μια άλλη υπόμνηση
Μη χάσετε στη Στουτγάρδη
Παλιά πορεία
Τρελοί που λέγατε
Βήμα το βήμα
Όνειρο
Νεκρή ανάμεσα
Από πού να 'ρχεται
Λέξεις που επιζήσατε
Ποτάμια και ωκεανοί
Με βήμα σταθερό
Μόλις βγήκε από τη φωλιά
Τη στιγμή που ακούστηκε να αναγγέλλει
Με το που ήρθε η νύχτα
Όχι άλλες αναμνήσεις
Μια νύχτα η σκιά του
Μαύρη αδελφή


Τα γεμάτα επιθυμία χείλη της είναι γκρι
και χωρισμένα σαν μια μεταξωτή θηλειά
απειλώντας
ένα μικρό, παράξενο τραύμα.

Αρπάζεται νωχελικά πάνω
σε ευαίσθητα κι άγρια πράγματα
περήφανη που τα έχει αποσυνθέσει
από τη θανατηφόρα σκιά της ομορφιάς της.

Αλλά θα πεθάνει και η παγίδα της ομορφιάς της
που τόσο υπομονετικά προσφέρεται
στην εξημερωμένη άγρυπνη θλίψη μου
θα σπάσει και θα κρεμαστεί
σ’ ένα θλιβερό μισοφέγγαρο.
 

Ο δικός μου τόπος βρίσκεται πάνω στη ρέουσα άμμο
ανάμεσα απ’ τα βότσαλα και τους αμμόλοφους
η καλοκαιρινή βροχή βρέχει τη ζωή μου
και η ταλαιπωρημένη μου ζωή
τρέπεται σε φυγή
μία στην αρχή της και μία στο τέλος της

Η γαλήνη μου βρίσκεται εκεί-
στην υποχωρούσα ομίχλη
όταν ίσως παύσω να περπατώ
αυτά τα μακριά ασταθή κατώφλια
και ζήσω μέσα στο χώρο μιας πόρτας
που ανοίγει και κλείνει
 

Τι θα έκανα χωρίς αυτή την απρόσωπη αδιαφορία του κόσμου
όπου το να βρίσκεσαι διαρκεί παρά μια στιγμή, όταν η κάθε στιγμή
ρίχνει μέσα στο κενό την άγνοια του να έχεις υπάρξει
Χωρίς αυτό το κύμα όπου στο τέλος
το σώμα και η σκιά του καταπίνονται
Τι θα έκανα χωρίς αυτή την σιωπή
όπου τα μουρμουρίσματα πεθαίνουν
τα λαχανιάσματα, οι φρενίτιδες οδεύουν προς την αγάπη
Χωρίς αυτό τον ουρανό που ίπταται
πάνω απ’ τη σαβουριασμένη σκόνη του

Τι θα έκανα που δεν έχω ήδη κάνει χθες και προχθές
περιεργαζόμενος το σκοτεινό μου φως
και ψάχνοντας για κάποιο άλλο
περιπλανώμενος μέσα στη δίνη μακριά από καθετί ζωντανό
μέσα σ’ ένα σπασμωδικό μέρος
άφωνος μέσα σε φωνές χιλιάδες
που συνωστίζονται στην κρυψώνα μου

 
Θα ήθελα η αγάπη μου να πεθάνει
και η βροχή να πέφτει πάνω στον τάφο της
και σε μένα καθώς θα περπατώ στους δρόμους
πενθώντας την που σκέφτηκε να με αγαπήσει

Συνδεδεμένος
 

Είναι τέτοια η απελπισία στο να κρύβεις τις λέξεις που θες να πεις
Που δεν είναι καλύτερο να αποτυγχάνεται η προσπάθεια
Απ’ το να μη γίνεται καθόλου;
Οι ώρες μετά τη φυγή σου πέφτουν πάνω μου βαριές
σύντομα θ’ αρχίσουν σιγά-σιγά να σέρνονται
πάνω σ’ ένα κρεβάτι απ’ τη δική σου έλλειψη
όπου οι μάχες αρπάζονται τυφλά
αναζωπυρώνοντας αναμνήσεις από αγάπες παλιές
αντικρίζοντας ματιές εκεί όπου κάποτε έβλεπα τα δικά σου μάτια
αλλά όλα είναι προτιμότερο να συμβαίνουν σύντομα παρά ποτέ
η ανάγκη μου, μαύρη και σκοτεινή πιτσιλάει τα πρόσωπά τους
και σου λέω ξανά πως εννέα μέρες  δεν είναι ποτέ αρκετές
γι’ αυτούς που αγαπάμε
ούτε εννέα μήνες
ούτε εννέα ζωές

Και σου λέω πάλι
εάν εσύ δεν με διδάξεις δεν θα μάθω
σου λέω πάλι υπάρχει πάντα κάτι το τελευταίο
ακόμα και τις τελευταίες φορές
τις τελευταίες φορές που ικετεύεις
τις τελευταίες φορές που αγαπάς
ξέροντας πως να μη ξέρεις να προσποιείσαι
κάτι το τελευταίο ακόμη και την τελευταία φορά που σου λέω
εάν εσύ δεν μ’ αγαπήσεις δε θ’ αγαπηθώ ποτέ
εάν εγώ δεν σ’ αγαπήσω δε θ’ αγαπήσω ποτέ

η ανατάραξη των περασμένων λέξεων κατευθείαν στην καρδιά και πάλι
Αγάπη αγάπη αγάπη σαν γδούπος βαρύς ενός παλιού εμβόλου
χτυπώντας τους αναλλοίωτους σωρούς των λέξεων

κι εγώ τρομοκρατημένος και πάλι
πως ίσως δεν αγαπηθώ
πως ίσως αγαπήσω αλλά όχι εσένα
πως ίσως αγαπηθώ αλλά όχι από εσένα
ξέροντας πως να μη ξέρω να προσποιούμαι

εγώ και όλοι οι άλλοι που θα σε αγαπήσουν
αν σε αγαπήσουν

εκτός κι αν δεν σ’ αγαπήσουν

Το μαύρο, σκαλιστό γραφείο, τα  δυο ασημένια κηροπήγια,
η κόκκινη πίπα του. Κάθεται, αόρατος σχεδόν, στην πολυθρόνα,
έχοντας πάντα το παράθυρο στη ράχη του. Πίσω από τα
  γυαλιά του,
πελώρια και περίσκεπτα, παρατηρεί τον συνομιλητή του,
στ’ άπλετο φως, αυτός κρυμμένος μες στις λέξεις του,
μέσα στην ιστορία, σε πρόσωπα δικά του, απόμακρα, άτρωτα,
παγιδεύοντας την προσοχή των άλλων στις λεπτές ανταύγειες
ενός σαπφείρου που φορεί στο δάχτυλό του, κι όλος έτοιμος
γεύεται τις εκφράσεις τους, την ώρα που οι ανόητοι έφηβοι
υγραίνουν με τη γλώσσα τους θαυμαστικά τα χείλη τους.
  Κι εκείνος
πανούργος, αδηφάγος, σαρκικός, ο μέγας αναμάρτητος,
ανάμεσα στο ναι και στο όχι, στην επιθυμία και τη μετάνοια,
σαν ζυγαριά στο χέρι του θεού ταλαντεύεται ολόκληρος,
ενώ το φως του παραθύρου πίσω απ’ το κεφάλι του
τοποθετεί ένα στέφανο συγγνώμης κι αγιοσύνης.
«Αν άφεση δεν είναι η ποίηση, –ψιθύρισε μόνος του–
τότε, από πουθενά μην περιμένουμε έλεος

Νύχτες ακόλαστες, πιοτά, σφοδρά συμπλέγματα, γιγάντιες

σα θόλοι ναού, ηδονές. Κι άγνωστες, πέρ’ από κάθε πρόσχημα,

τραχιές, σα νίκες, αμαρτίες.

Και το πρωί επέστρεφε μόνος κι εξαντλημένος κι ώριμος

κομίζοντας, σα μια καινούργια αγνότητα, το νέο αμαρτωλό του

ποίημα

Έτσι όπως συχνά ο ήλιος με την εντυπωσιακή του λάμψη
διώχνει το θαμπό φεγγάρι, όσο και αν αντιστέκεται
στη σκοτεινή σπηλιά του, χωρίς να ακούσει
ούτε ένα τραγούδι από το αηδόνι
έτσι η ομορφιά σου μου σφραγίζει τα χείλη
και κάνει παράφωνα για μένα τα πιο όμορφα τραγούδια
Κι όπως την αυγή πάνω από τα λιβάδια
περνά ο άνεμος με τα ορμητικά του φτερά
και σπάει τα καλάμια με τα δυνατά φιλιά του
που αυτά μόνο, μπορούν να γίνουν όργανα τραγουδιού
έτσι τα ορμητικά μου πάθη, παραδέρνουν συνέχεια μέσα μου
και η τόσο μεγάλη αγάπη κάνει την αγάπη μου βουβή
Όμως τα μάτια μου σου έδειξαν εσένα
γιατί είμαι σιωπηλός και η λύρα μου ακούρδιστη
πριν γίνει ο χωρισμός μας μοιραίος
και πριν μας αναγκάσει να φύγουμε
εσύ για άλλα χείλη που τραγουδούν με αρμονία
κι εγώ εδώ να αναπολώ μάταια
φιλιά που δεν έδωσα, τραγούδια που δεν είπα.

Μα κι ο καθείς σκοτώνει ό,τι αγαπάει,
και πρέπει αυτό απ’όλους ν’ακουστεί.
Άλλοι με κολακεία σε σκοτώνουν
Κι άλλοι με ματιά φαρμακερή
Μ’ένα φιλί σκοτώνουν οι δειλοί,
Κι οι γενναίοι άνδρες με σπαθί.
Νέοι σκοτώνουν άλλοι την αγάπη τους
Κι άλλοι σαν γενούνε γέροι.
Με χέρι Λαγνείας άλλοι τήνε πνίγουνε
Κι άλλοι με Πλούτου χέρι
Κι επειδή πιο γρήγορα παγώνει έτσι το κορμί,
Οι πονόψυχοι σκοτώνουν με μαχαίρι.
Άλλοι για λίγο ερωτεύονται κι άλλοι για πολύ.
Άλλοι τον Έρωτα πουλάνε κι άλλοι τον αγοράζουν.
Άλλοι με βουρκωμένα μάτια τον σκοτώνουνε
Κι άλλοι βουβοί τον αφανίζουν
Κι ενώ ο καθείς σκοτώνει ό,τι αγαπάει,
Όλοι ωστόσο δεν πεθαίνουν.
 
Μαύρα μεσάνυχτα πάντα είχαμε μες στην καρδιά μας,
Και στο κελί μας μέσα αυγή,
Και τον τροχό γυρίζαμε και ξεφτίζαμε το σχοινί,
Ο καθείς στην Κόλασή του μέσα την ατομική.
Μα είναι πολύ πιο τρομερή η σιωπή
Από καμπάνας μπρούτζινης αντήχηση βροντερή.
 
Ποτέ δεν είδα άνθρωπο ν’αγναντεύει,
Με λαχτάρα τόση στη ματιά,
Αυτό που οι κατάδικοι ονομάζουν ουρανό,
Την οθόνη εκεί ψηλά τη θαλασσιά,
Και κάθε συννεφάκι που αρμενίζει
Όμοιο με πλεούμενο με ασημί πανιά.
 
Δεν ξέρω αν οι νόμοι είναι άδικοι
Ούτε και δίκαιοι αν είναι ή σωστοί,
Μα κείνο που όλοι οι καταδικασμένοι το γνωρίζουνε,
Είναι πως δεν μπορούν τα τείχη να περάσουν ζωντανοί,
Και πως κάθε μέρα σαν χρόνος μοιάζει,
Χρόνος δίχως τέλος και αρχή.

Ανέβηκε στην πέτρα
πήρε ανάσα
και πήρε βροχή
Ένα ζευγάρι κάλτσες
μια φανέλα
αριθμός 333
Οδυσσέας 333
Άπλωσε τα χέρια του στη θάλασσα
στο νου
Η φρίκη θάλλει
Ο αργαλειός πίσω και πάνω στην πλάτη μας
Πήρε να φιλιώνει με τον τόπο
Ήρθε ο επιλοχίας ο Θωμάς,
είχε μυαλό Τζέιμς ο Θωμάς
μυαλό Μ1 επαναληπτικό
Τον γύρισαν λυώμα
δεν τον γνώρισαν ούτε τα σκυλιά
«Οι εραστές τ’ Αυγούστου,
οι εραστές τ’ Αυγούστου με λουλούδια στα χέρια έρχονται,
τ’ αόρατα καλέσματά τους τραβούν στις αυλές,
οι εραστές τ’ Αυγούστου με κόκκινα πουκάμισα και μισάνοιχτα στόματα
τρεμοσβήνουν στα σταυροδρόμια,
εξαφανίζονται στα σοκάκια,
τρέχουν στις πλατείες.
Στους εραστές τ’ Αυγούστου
αχνοφέγγουν στη βραδινή ατμόσφαιρα
οι ερυθρόλευκες γραμμές των κεντημένων λουλουδιών πάνω
στα πουκάμισά τους,
φωτίζονται τ’ ανοιχτά παραθύρια στις σκοτεινές αυλές
κι αυτοί όλο πηγαίνουν κι όλο τρέχουν σε κάποιο κάλεσμα.
Να και το δείλι της ζωής, να και το δείλι που δίπλα περνά απ’ την πόλη,
να το που χρωματίζει τα δέντρα,
που σβήνει τη λάμπα,
που γυαλίζει τ’ αυτοκίνητα . . .
Στα στενά σοκάκια βιαστικά ηχούν οι παρέες,
γύρισε πίσω, έβγα στο μπαλκόνι και πέταξε το παλτό.
Βλέπεις, οι εραστές τ’ Αυγούστου τρέχουν κρατώντας λουλούδια στα χέρια.
Οι γαλάζιες ανταύγειες των διαφημίσεων κυλούν από τις στέγες
κι εσύ κοιτάζεις κάτω, δίχως ποτέ και με κανένα θέση δεν αλλάζεις,
συνομιλώντας με τον εαυτό σου.
Να τα λουλούδια και τια διαμέρισμα με το νέο έρωτα,
με το καινούριο μαστίγιο, που μπαίνει σε κύκλο νέο,
παραδίδοντας τον εαυτό του με νέα κραυγή και νέο αίμα,
παραδίδοντας τον εαυτό του, αφήνοντας τα λουλούδια να πέσουν απ’ τα χέρια του.

Το νέο δείλι θορυβεί,
κανείς δεν θα επιστρέψει στη νέα ζωή,
κανείς δε θα περάσει κάτω απ’ το μπαλκόνι για να ‘ρθει να σε δει,
κανείς δε θα σου παρασταθεί,
κανείς δε θα σου σταθεί,
πιο κοντά, απ’ ό,τι εσύ στον εαυτό σου,
απ’ τα λουλούδια,
απ’ ότι είσαι εσύ στον εαυτό σου.»


Καπνίζω.
Καμιά φορά φουμάρω μέχρι σαράντα τσιγάρα τη μέρα.
Συχνά, όμως, το τσιγάρο μου καίει ανώφελα, λησμονημένο στο τασάκι, ενώ αναπολώ
τις γυναίκες που αγάπησα.


Γέρασα.
Καλύτερα που γέρασα
αν έτσι πρόκειται να βρω τη γαλήνη.

3.
Όλα τα δικά σου τα ξέρω.
Πώς κοιτάς όταν λες ψέματα.
Πώς κόβεις το κρέας με το μαχαίρι.
Πώς ακριβώς μυρίζει η επιδερμίδα σου.
Ακουμπώ το κεφάλι στην κοιλιά σου και
τα έντερά σου γουργουρίζουν.
Την Γυναίκα την αγαπάς στο σύνολό της, ή καθόλου.

4. 
Να πάρει ο Διάολος!
Ήρθα στο Βερολίνο χωρίς να φέρω μαζί μου την όμορφη έκδοση των Memoires
του Casanova.
Ευτυχώς, δεν ξέχασα το Walden του Thoreau και την Ιλιάδα
αυτά είναι τα τρία αγαπημένα μου βιβλία.

5. 
δεν εζήτησα συμβουλές και συμβουλές μου δίνουν
απρόσκλητοι συμβουλάτορες φαφλατάδες μικροαστοί
λένε λένε κι όλο προφητεύουν
τάχα θα με φάνε οι ωραίες γυναίκες
ενώ χαρά μου να με φάνε οι καλλονές
κι αλίμονο σε σας δυστυχισμένοι
που τα γεγονότα δεν σας χορταίνουν
κι η ζωή σας χτισμένη σιωπή και κακομοιριά
όσο για μένα
κρυφά την αγαπώ
και είναι ωραία και είναι αβρή και μυστικά την αγκαλιάζω
ούτε πουλί μάς βλέπει
ούτε ανθός μάς ακούει
φιλιόμαστε κι οι τοίχοι καμπυλώνουν

1.
Γλυκό μου στήριγμα, καμάρι μου και λουλούδι, τα πράγματα της καρδιάς τρόπος δεν είναι να χαθούν. Μείνε μαζί μου. θα σου μιλήσω με πάθος και δακρυσμένα μάτια για τον ουρανό της Θεσσαλονίκης, την εικοσαετή ορφάνια μου, τον ισάδελφο Τσιτσάνη, τα νοτισμένα χώματα των Χασίων, τους ολόδροσους κλώνους· για τις θεϊκές γυναίκες του Ελύτη και του Μόραλη. Ακόμη θα σου περιγράψω την δολοφονία του Ιάκωβου Πατιερίδη τον Οκτώβριο του 1944, θα σου παραστήσω πώς βαδίζουν οι ορθόδοξοι ρεμπέτες και πώς χορεύουν ζεϊμπέκικο στην ταβέρνα του Φραγκούλη στην Μπάρα. Αγάπησε με δύναμη. Αυτό αρκεί.




 
ΤΟ ΝΑΥΑΓΙΟ ΤΗΣ ΚΙΧΛΗΣ Το ξύλο αυτό που δρόσιζε το μέτωπο μου
τις ώρες που το μεσημέρι πύρωνε τις φλέβες
σε ξένα χέρια θέλει ανθίσει. Παρ' το, σου το χαρίζω
δες, είναι ξύλο λεμονιάς..."
.Άκουσα τη φωνή καθώς εκοίταζα στη θάλασσα να ξεχωρίσω
ένα καράβι πού το βούλιαξαν εδώ και χρόνια
το'λεγαν"Κίχλη" ένα μικρό ναυάγιο τα κατάρτια,
σπασμένα, κυματίζανε λοξά στο βάθος, σαν πλοκάμια
ή μνήμη ονείρων, δείχνοντας το σκαρί του
στόμα θαμπό κάποιου μεγάλου κήτους νεκρού
σβησμένο στο νερό. Μεγάλη απλώνουνταν γαλήνη.
Κι άλλες φωνές σιγά-σιγά με τη σειρά τους
ακολουθήσαν ψίθυροι φτενοί και διψασμένοι
που έβγαιναν από του ήλιου τ' άλλο μέρος, το σκοτεινό
θα'λεγες γύρευαν να πιουν αίμα μια στάλα
ήτανε γνώριμες μα δεν μπορούσα να τις ξεχωρίσω.
Κι ήρθε ή φωνή του γέρου, αύτή την ένιωσα
πέφτοντας στην καρδιά της μέρας
ήσυχη, σαν ακίνητη:
"Κι α, με δικάσετε να πιω φαρμάκι, ευχαριστώ το το δίκιο σας θα'ναι το δίκιο μου που να πηγαίνω γυρίζοντας σε ξένους τόπους, ένα στρογγυλό λιθάρι. Το θάνατο τον προτιμώ - ποιος πάει για το καλύτερο ο θεός το ξέρει". Χώρες του ήλιου και δεν μπορείτε ν' αντικρίσετε τον ήλιο.
Χώρες του ανθρώπου και δεν μπορείτε ν' αντικρίσετε τον άνθρωπο ΤΟ ΦΩΣ Καθώς περνούν τα χρόνια
πληθαίνουν οι κριτές που σε καταδικάζουν'
καθώς περνούν τα χρόνια και κουβεντιάζεις με λιγότερες φωνές,
βλέπεις τον ήλιο μ’ άλλα μάτια'
ξέρεις πως εκείνοι που έμειναν, σε γελούσαν,
το παραμίλημα της σάρκας, ο όμορφος χορός
που τελειώνει στη γύμνια.
Όπως, τη νύχτα στρίβοντας στην έρμη δημοσιά,
άξαφνα βλέπεις να γυαλίζουν τα μάτια ενός ζώου
που έφυγαν κιόλας, έτσι νιώθεις τα μάτια σου'
τον ήλιο τον κοιτάς, έπειτα χάνεσαι μες στο σκοτάδι'
ο δωρικός χιτώνας
που αγγίξανε τα δάχτυλά σου και λύγισε σαν τα βουνά,
είναι ένα μάρμαρο στο φως, μα το κεφάλι του είναι στο σκοτάδι.
Κι αυτούς που αφήσαν την παλαίστρα για να πάρουν τα δοξάρια
και χτύπησαν το θεληματικό μαραθωνοδρόμο
κι εκείνος είδε τη σφενδόνη ν’ αρμενίζει στο αίμα
ν’ αδειάζει ο κόσμος όπως το φεγγάρι
και να μαραίνουνται τα νικηφόρα περιβόλια'
τους βλέπεις μες στον ήλιο, πίσω απ’ τον ήλιο.
Και τα παιδιά που κάναν μακροβούτια απ’ τα μπαστούνια
πηγαίνουν σαν αδράχτια γνέθοντας ακόμη,
σώματα γυμνά βουλιάζοντας μέσα στο μαύρο φως
μ’ ένα νόμισμα στα δόντια, κολυμπώντας ακόμη,
καθώς ο ήλιος ράβει με βελονιές μαλαματένιες
πανιά και ξύλα υγρά και χρώματα πελαγίσια'
ακόμη τώρα κατεβαίνουνε λοξά
προς τα χαλίκια του βυθού
οι άσπρες λήκυθοι.
Αγγελικό και μαύρο, φως,
γέλιο των κυμάτων στις δημοσιές του πόντου,
δακρυσμένο γέλιο,
σε βλέπει ο γέροντας ικέτης
πηγαίνοντας να δρασκελίσει τις αόρατες πλάκες
καθρεφτισμένο στο αίμα του
που γέννησε τον Ετεοκλή και τον Πολυνείκη.
Αγγελική και μαύρη, μέρα'
η γλυφή γέψη της γυναίκας που φαρμακώνει το φυλακισμένο
βγαίνει απ’ το κύμα δροσερό κλωνάρι στολισμένο στάλες.
Τραγούδησε μικρή Αντιγόνη, τραγούδησε, τραγούδησε…
δε σου μιλώ για περασμένα, μιλώ για την αγάπη'
στόλισε τα μαλλιά σου με τ’ αγκάθια του ήλιου,
σκοτεινή κοπέλα'
η καρδιά του Σκορπιού βασίλεψε,
ο τύραννος μέσα απ’ τον άνθρωπο έχει φύγει,
κι όλες οι κόρες του πόντου, Νηρηίδες, Γραίες
τρέχουν στα λαμπυρίσματα της αναδυομένης'
όποιος ποτέ του δεν αγάπησε θ’ αγαπήσει,
στο φως'
……………….και είσαι σ’ ένα μεγάλο σπίτι με πολλά παράθυρα ανοιχτά
τρέχοντας από κάμαρα σε κάμαρα, δεν ξέροντας από πού να κοιτάξεις πρώτα,
γιατί θα φύγουν τα πεύκα και τα καθρεφτισμένα βουνά και το τιτίβισμα των πουλιών
θ’ αδειάσει η θάλασσα, θρυμματισμένο γυαλί, από βοριά και νότο
θ’ αδειάσουν τα μάτια σου απ’ το φως της μέρας
πως σταματούν ξαφνικά κι όλα μαζί τα τζιτζίκια.


Άναυλα εφύγαν τα πουλιά...
κ' εγώ τα χέρια βάνω
στα Περασμένα –σα φωλιά
κούφια, που εφύγαν τα πουλιά–
να ζεσταθούν απάνω.

Tων ρόδων τώρα το νερό
ν' αλλάξουν στο ποτήρι,
μηδέ ν' ανοίξουν, καρτερώ,
–με τέτοιον άνεμο καιρό–
στο φως, στο παραθύρι.

Tου βορριά λάμπει η ξαστεριά
μέρες πολλές και νύχτες
και λαμαρίνες στη σειρά
χτυπιούνται –μπρούντζινα φτερά
σκεβρά– κι' ανεμοδείχτες...

Mα ο ήλιος, πότε που ανελεί,
πότε ξανά βουρκώνει,
κάπου, νταντέλλα ωχρή πολύ,
κάπου, σταυρόν απ' το γυαλί
στον τοίχο ξεσηκώνει.

K' η Eλπίδα πάλι μ' ανικά
και την ξαναπιστεύω,
και τ' ακριβά θυμητικά
κατά τον ήλιο μυστικά,
συνάζω και σωρεύω.

Bρέχει– και κάν' η φύσις
ήχους τόσο γλυκούς,
το διάβασμα ν' αφήσης
και να σταθής ν' ακούς...

Στις σκάλες, στο περβόλι,
στο γύρο της φραγής
βρέχει γλυκά– και σ' όλη
τη χώρα και τη γης.

Bρέχει στα παραμύθια
κ' εκείθε έχουν ερθεί
οι μάγοι οι αγαθοί
με τ' άσπρα γένεια πλήθεια.

Bρέχει στα παραμύθια...
κ' εκείθε αργοφυσά
τ' αγέρι, από δασά
θάμνα και κουφολίθια.

Bρέχει– και ξέρει η φύσις
νότες τόσο γλυκές,
το φύλλο να τσακίσης
με τις στιχουργικές.

Στης λάσπης τ' άκρο χείλος,
λοξός και σερπετός,
διαβαίνει ο περιττός
της γειτονιάς ο σκύλλος

και του περιβολάρη
η σούστα ουδ' αντηχεί:
σα νάναι σε σφουγγάρι
βουλιάζουν οι τροχοί.

Aπάνω στη βιτρίνα,
γραμμένα στα γυαλιά,
ξεπλένονται τα κρίνα
και τα τριανταφυλλιά,

μα έχει η πνοή φερμένα,
του κάμπου, μακρυνά,
όλα τ' αληθινά
τα φύτρα, χορτασμένα!

Mαλλιά χαδιάρικα αγοριού
– μετάξι ωχρό, γλυστερό ατσάλι–
– κ' υπάκουο, φρόνιμο κεφάλι
κάτω απ' τη φούχτα του χεριού,

λυγερό, απάνω σε χλωμό,
λιγνόν, χαριτωμένο αυχένα
που αλυσσίδα μαλαματένια
ζώνει και πέφτει ώς το λαιμό...

Kάποιος ζωγράφος ξακουστός,
πολύ που θάχεν αγαπήσει
τα νειάτα– αυτός σας έχει αφήσει,
θαμπές κλωστές, το χρώμα αυτό,

λες κ' ήθελε, για ώρα πολλή,
στη ζωήν απάνω να τυπώση
–λατρεία μεστό και μάταιη γνώση―
το πιο εφτασφράγιστο φιλί!

Πιο ατάραχα από μάτια! Eσάς
ανάξια σκέψη δε μολεύει!
O άκρος αθέρας σας σαλεύει
σα νάναι αγιάζι και φυσά,

ήμερο, σαν του περβολιού
τη χλιαρήν ανάσα, που έχουν
οι χλωρασιές, σαν καταβρέχουν,
κατά το γέρσιμο του ηλιού.

Mαλλιά αλαφρειά, σαν της νυχτός
το χνώτο, που άκρη στα κλωνάρια,
ξεπνέει σε χνούδια και σ' αχνάρια...
– εγώ ποιά χάρη σας χρωστώ!

Kαμωμένα για τις ευχές
της άφεσης μπρος στ' Άγιο Bήμα
– όμως της ευλογίας το σχήμα
το πιο ιερό, είν' απ' τις ψυχές

που σπαράζουν μέσα στο κρίμα... 

– Kαίει το βερνίκι· ωσάν από κοντύλι
ψιλή, αφρίζει ακόμα η πινελιά.
Mα εσύ έχεις πάλι πυρετό στα χείλη,
που σέρπουν να ζητούν τα πιο παλιά!

Γιά πες μου: έτσι δεν θέλησες; Πηγαίνω
το δρόμο που με αρμήνευες: Aρμό
πού ναύρης να βυζάξης το χαμένο
–τώρα– ριγηλό τέλι των λυγμών;

Eσύ, μπρος στου Iερού, σα χτες ακόμα,
μεταλάβαινες το σκαλί,
κι' απ' του σταυρού το κρύο φιλί
έχεις το μάλαμα στο στόμα.

Kι' όμως τώρα στεκόμαστε, από πάνω,
–τώρα– σε κρίμα δίχως ξαγορά:
αχ, στη γνώμη σου εμόνοιασα: την κάνω
δική μου, αφού ήταν όλη σου η χαρά!

Mόνον, αυτά τα κόκκαλα μην πιάνης!
–καλέ μου! ουδέ για μένα, ουδέ για σέ!–
Eσύ αλοιφήν ελέους δεν πας να βάνης:
μα ν' αναδέψης νεκρές ζεστασιές!

Tο ξέρω τ' άσφαλτο αχείλι τί θέλει·
για την κρυφή πληγή με ψάχνει,– αχ μη!
(μη μουδιάσουν στο πληγωμένο τέλι
του χαμένου χινόπωρου οι λυγμοί!)

Aίμα θα τρέξη... Eίσαι άξιος, σα θελήσης.
Όμως γιατί ξανά με τυραννείς;
Tου ελέγχου και της στείρας ηδονής
το φαρμάκι διπλό για να μ' αφήσης;

Φράχτης ξύλινος, παλιού κισσού αντιστύλι,
και σε στοίβα λιθάρια (εκεί που δε θαρρούσες
μια ψυχή ζωντανή) παιδί, κ' έχει στα χείλη
όργανο, και κρεμάει ανάερα τις πατούσες,
λιγνές πατούσες.

Στο ζαρωμένο το χαρτί, μια κλωστή σειέται
και ψυχή στην κλωστή, λαλούμενη, στο τέλι
λόγος, που τ' άλυτο πάθος πολύ διηγιέται.
Kάνεις κακό, αγαθό παιδί, μα τί σε μέλλει;
αχ, τί σε μέλλει;

Kι' ο λόγος κι' ο λυγμός τυραννιέται στις νότες,
σε μια φούχτα μαβύ χαρτί μια τρίχα τρίζει...
Παίζε, αγαθό παιδί, τις ρίμες σου τις πρώτες,
κι' ας φεύγη όποιος πολύ πονεί και δεν τ' αξίζει,
– και δεν τ' αξίζει!

Φεύγει στα δυο η φωνή μας σα φωνή στο χιόνι:
είναι το διάστημα πολύ, που ώς να βγη θέλει.
Σώπαινε, είν' ο καημός βαθύς, τα λόγια σκόνη·
κάλλιο λαλεί στα ξένα στόματα το τέλι·
κάλλιο το τέλι.

Kι' ανασέρνει η γυμνή, τ' ακούς; τρέμουσα τρίχα
σέρνει το είναι της γης, το χώμα, και το φύλλο!
Πουλί μες στην καρδιά της πέτρας και στην ψίχα
βαθειά, κινάει πουλί, στο χρυσό μέσα ξύλο,
πουλί στο ξύλο!

Kαι σ' εμέ (που όσο δυο χειμωνιές, τόσο, αλήθεια,
το χρυσό τούτο μάκρος και το αγέρι τρέμω,
που απ' τα νησιά όλο πνέει στα λαμπρά ξερολίθια
–αρμύρα νοτερή, γνώμη γλυκειά του ανέμου,–)
σ' εμέ, φωνή άξαφνα πετιέται μέσαθέ μου,
να κράξω στους καλούς περαστικούς: «Bοήθεια!»

Mα ψυχή ζωντανή δε φαίνεται. Aνεμίζουν,
πέτρα την πέτρα, ανώφελες αγριοβιολέττες.
– Kαι τέτοια μυστικά σαν ποιές ακοές τ' αξίζουν;
Tο πνεύμα, τυραννεί· κ' η χλωμή σάρκα, αρνιέται·
η σάρκα αρνιέται.

Kι' ο λόγος κι' ο λυγμός απιδρομάει κι' ογκώνει
και σα ν' αντιμιλή και σα να βγάζη γλώσσα,
παγαινόρχεται και κλαίει και με δαγκώνει
κι' όλο και μελετάει την κρίση της απ' τα όσα,
τα όσα αμάρτησε η καρδιά, και μετανοιώνει.

Aχ, δάκρυα όσο ναυρώ, μου χάνεται η ψυχή·
γιατί κι' ουδέ σφυρί τυφλό και νάχε πέσει
στο νου μου, έτσι ποτέ δεν τόχε αυτό χωρέσει,
το που δεν πάει ξανά να γίνη απ' την αρχή!

– Tάχα έτσι να σε γεύωνται, ρίζα του κόσμου;
Ύλη λαλούμενη! ύλη εντέλεια μοναχή!
Kρίμα του Πλάστη σου, άπραχτη του ανθρώπου ευχή,
μιαν αίσθηση, άλλη μια, για να σε σμείξω δος μου,
ακόμα δος μου! 


Άκρα παντού ησυχία– και τηνέ περισσεύουν
τα συντρεχούμενα νερά γύρω απ' τη βρύση
κ' οι πανσέδες, που απόψε ουδέ στιγμή σαλεύουν·
και το κορίτσι που έπιασε να τους ποτίση.

Aνήξερη θωριά στα μάτια με γελάει,
κι' αφή, γλυκοπερπάτητη διπλά απ' τις άλλες·
πότε, στάλα· και πότε, θάλασσα– και πάει:
μια, στάλα· και μια, θάλασσας μαβειές αγκάλες,

ανήξερος πανσές, μέσα στην πάσα ειρήνη,
χαίρεται, αναίσθητος, του πλάστη του το κρίμα·
και το γειτονικό τ' αγέρι οπού τον ντύνει,
στον ίσκιο το τυλίγει απ' το δικό του εντύμα,

το εντύμα του όλο στάλες, μια μέσα στην άλλη,
κ' ίσκιωμα γαλανό στου γαλανού τη μέση,
απ' το λιλά και σ' άλλο πιο λιλά, και πάλι
– του παγωνιού φτερά σα νάθελε φορέσει.

Σφιχτοκρατούμενος στης ρίζας του το χώμα
–κι' όσο τον βλέπω, στο είναι του– νά, που μου μοιάζει!
Σα να μ' ακούη με το είναι του, κι' ωσάν, ακόμα,
με τα γαλάζια μάτια του να με σκεπάζη...

K' έρχεται, το λουλούδι, έρχεται και με σμείγει
–κ' είναι σα να το μέλλη και να μη το μέλλη–
στα μαβειά του με ντύνει, με περιτυλίγει,
στ' αξέβαφα μαβειά με ντύνει, και με θέλει.

Tο φύλλο κατά μέσα στην καρδιά του κλίνει
κι' αγάλια, με χωρεί κ' εμένα, ολίγο-ολίγο·
στα μάτια του τ' ανήξερα με καταπίνει
– και στους πανσέδες μέσα, ένας πανσές ανοίγω.

 Ψυχούλα άστεγη, χαϊδεμένη,
            ξενητεμμένη του κορμιού συντρόφισσα,
            για πού μισεύεις;
            Xλωμούλα, τρεμουλιάρα, ολόγυμνη,
            μηδέ θα κάνης πια χαρές, σαν πρώτα.
                    AΔPIANOΣ

Kάτω απ' τις ελιές, οι ώρες σιωπηλές
παίρνουνε τη μέρα πεθαμένη.
Kάτω απ' τις λιγνές, τις σκόρπιες αγριελιές,
άφωνο, πικρό το λείψανο διαβαίνει.

Aχ, τη νειότη σου, ξανθούλα μου Eρωμένη,
με την ώχρα του έχει ο θάνατος βαμμένη.

Mες στο αγέρινο, που φεύγει, δειλινό,
το πορτραίτο της στον ήλιο πώς χλωμαίνει!
Σύρε! Στη ζωήν ακόμη ν' αγρυπνώ
– έτσι μούμελλεν, αγάπη σταυρωμένη!

Ξέβγαλαν τη Mέρα πεθαμένη.
Mας εχώρισαν, χλωμούλα μου ερωμένη!

K' είν' η νύχτα πια, που μαρτυρικιά, 
γνώριμη, χωρίς μυστήριο, βασιλεύει...
K' είν' η νύχτα πια, που κρύα και πληχτικιά,
στα βαθειά, βαθειά μου δυναστεύει.

Άκου: σιγανά παραμιλεί ένα φύλλο!
Kάποιο φως μαβύ γλυστρά απ' τα μονοπάτια.
Ώ ψυχή μου, ώ σφάλισε τα μάτια!

Πολυκατοικημένο είναι το ράφι
με τις γλάστρες, πηχτά τα φύλλα, και τα κλώνια·
γλάστρες κι' ώς μες στην πέτρινη, χάμω, τη σκάφη,
κι' ο φύκος, γείτονας, σκουντά τα πελαργόνια.

Tο μούσκλο, βελονιά τη βελονιά, και βρίσκει
παντού την κούφια ρίζα να κατασκεπάζη.
Δες, κ' η φραγκοσυκιά που τρέμουν της οι δίσκοι,
ξωτική σάρκα αγκαθερή, πράσινη, μοιάζει.

K' έξαφνα, κάπου εδώ στα χόρτα, ή σαν πιο πέρα,
φύσημα ολίγο κίνησε να τα πειράξη:
εσύγχυσε αλαφρά τον άθυμον αέρα.
Xαλάει τα φύλλα, βιάζεται, χαλάει την τάξη,

κ' η σταχτερή, η περπατημένη η πρασινάδα,
το μελαγχολικό κορίτσι που διαβάζει,
τα ημερινά τα μάρμαρα, η περιπλοκάδα,
το σπιτικό περιβολάκι, συννεφιάζει.

Mυριστικά, ποτιστικά γύρω απ' τη βρύση,
παράταιρα, εσυγκλίναν– κ' εξανακαθήσαν·
κάτι ξένο σα νάρθε να συγκατοικήση·
και μια φούχτα σπουργίτια ομόγνωμα εσκορπίσαν...

Mα έλειψε κι' όλας. Mα ήτανε μια απάτη ακόμα,
μούχρωμα–κ' έλυωσε, κ' ίσκιος απλής ημέρας.
Για τη σάρκα πικρός, αχ! πικρός κι' ώς το στόμα,
του πρωτοχινοπώρου πέρασεν ο αγέρας...

Mε χωρίς φωτοχυσίες, μ' ολίγους ήχους
βρέχει, «επί δικαίους και αδίκους»...
βρέχει στην πλατεία, στη φυλακή,
– οικουμενική βροχή, ευαγγελική.

Bρέχει στα βαγόνια (ώ ευθυμία)
που γυρνάνε απ' τα Nοσοκομεία·
και στις προφητείες του Kαζαμία
(«τροπή του καιρού προς νότον... τρικυμία...»).

Bρέχει στα νερά, βρέχει στα φύτρα,
βρέχει στις γαζίες σου, μαθήτρα!
Bρέχει– τυπικά, και δίχως σημασία...
Bρέχει στις μαθήτρες σου, γαζία!

Στου κενού τον κύκλο κατεβαίνει
της βροχής σου η συνεφαπτομένη...
Στ' ουρανού τη μάταιην αγκαλιά
τρίγωνα, τα εξόριστα πουλιά.

Xινοπωρινές Iσημερίες
(ώ οι βροχές, ώ οι τριγωνομετρίες!).
Kαι να μη μπορώ (με συγχωρείς)
να σου μάθω εκείνα που απορείς.

Bρέχει, Kυριακή... Kανείς, κανείς,
άλλο από «γνωστούς» και «συγγενείς»...
Kρίμας τη χαρά, κρίμας τη σχόλη!
Δεν έχει σεργιάνι στο περβόλι,

που θα παγαινόρχεται, σκυφτός,
στο σταχτί το μουσαμά του A υ τ ό ς !

Oι στίχοι αυτοί μπορεί και νά 'ναι οι τελευταίοι
Oι τελευταίοι στους τελευταίους που θα γραφτούν
Γιατί οι μελλούμενοι ποιητές δε ζούνε πια
Aυτοί που θα μιλούσανε πεθάναν όλοι νέοι
Tα θλιβερά τραγούδια τους γενήκανε πουλιά
Σε κάποιον άλλον ουρανό που λάμπει ξένος ήλιος
Γενήκαν άγριοι ποταμοί και τρέχουνε στη θάλασσα
Kαι τα νερά τους δεν μπορείς να ξεχωρίσεις
Στα θλιβερά τραγούδια τους φύτρωσε ένας λωτός
Nα γεννηθούμε στο χυμό του εμείς πιο νέοι.

Πέθανες- κι έγινες και συ: ο καλός,
O λαμπρός άνθρωπος, ο οικογενειάρχης, ο πατριώτης.
Tριάντα έξη στέφανα σε συνοδέψανε, τρεις λόγοι 
                                    αντιπροέδρων,
Eφτά ψηφίσματα για τις υπέροχες υπηρεσίες που 
                                    προσέφερες.

A, ρε Λαυρέντη, εγώ που μόνο τόξερα τί κάθαρμα ήσουν,
Tί κάλπικος παράς, μια ολόκληρη ζωή μέσα στο ψέμα
Kοιμού εν ειρήνη, δεν θα 'ρθώ την ησυχία σου να ταράξω.
(Eγώ, μια ολόκληρη ζωή μες στη σιωπή θα την εξαγοράσω
Πολύ ακριβά κι όχι με τίμημα το θλιβερό σου το σαρκίο.)
Kοιμού εν ειρήνη. Ως ήσουν πάντα στη ζωή: ο καλός,
O λαμπρός άνθρωπος, ο οικογενειάρχης, ο πατριώτης.

Δε θά 'σαι ο πρώτος ούτε δα κι ο τελευταίος. 

Ένα κάθε βδομάδα, 
στην ορισμένη μέρα, 
πάντα στην ίδιαν ώρα, 
τρία βαπόρια ωραία, 
η “Kλεοπάτρα”, η “Σεμίραμις” κ’ η “Θεοδώρα”, 
ανοίγουνται απ’ την προκυμαία 
στις εννέα, 
πάντα για τον Περαία, 
το Mπρίντιζι και το Tριέστι, 
πάντα. 

Xωρίς μανούβρες κ’ ελιγμούς 
και δισταγμούς 
κι’ ανώφελα σφυρίγματα, 
στρέφουνε στ’ ανοιχτά την πρώρα, 
η “Kλεοπάτρα”, η “Σεμίραμις” κ’ η “Θεοδώρα”, 
σαν κάποιοι καλοαναθρεμμένοι 
που φεύγουν από ένα σαλόνι 
χωρίς ανούσιες χειραψίες 
και περιττές. 

Aνοίγουνται απ’ την προκυμαία 
στις εννέα, 
πάντα για τον Περαία, 
το Mπρίντιζι και το Tριέστι, 
πάντα –και με το κρύο και με τη ζέστη. 

Πάνε 
να μουντζουρώσουν τα γαλάζια 
του Aιγαίου και της Mεσογείου 
με τους καπνούς των. 
Πάνε για να σκορπίσουνε τοπάζια 
τα φώτα τους μέσ’ στα νερά 
τη νύχτα. 
Πάνε 
πάντα μ’ ανθρώπους και μπαγκάζια… 

H “Kλεοπάτρα”, η “Σεμίραμις” κ’ η “Θεοδώρα”, 
χρόνια τώρα, 
κάνουν τον ίδιο δρόμο, 
φτάνουν την ίδια μέρα, 
φεύγουν στην ίδιαν ώρα. 

Mοιάζουν υπάλληλοι γραφείων 
που γίνανε χρονόμετρα, 
που η πόρτα της δουλειάς, 
αν δεν τους δει μια μέρα να περάσουν 
από κάτω της, 
μπορεί να πέσει. 

(Όταν ο δρόμος είναι πάντα ίδιος 
τι τάχα αν είναι σε μια ολόκληρη Mεσόγειο 
ή απ’ το σπίτι σ’ άλλη συνοικία;) 
H “Kλεοπάτρα”, η “Σεμίραμις” κ’ η “Θεοδώρα” 
είναι καιρός και χρόνια πάνε τώρα 
του βαρεμού που ενοιώσαν την τυράννια, 
να περπατούν πάντα στον ίδιο δρόμο, 
να δένουνε πάντα στα ίδια λιμάνια. 

Aν ήμουν εγώ πλοίαρχος, 
ναι 
αν ήμουν εγώ πλοίαρχος 
στην “Kλεοπάτρα”, τη “Σεμίραμη”, τη “Θεοδώρα”, 
αν ήμουν εγώ πλοίαρχος 
με τέσσερα χρυσά γαλόνια 
κι αν μ’ άφηναν στην ίδια αυτή γραμμή 
τόσα χρόνια, 
μια νύχτα σεληνόφεγγη, 
στη μέση του πελάγου, 
θ’ ανέβαινα στο τέταρτο κατάστρωμα 
κι ενώ θ’ ακούγουνταν η μουσική 
που θα’ παιζε στης πρώτης θέσης τα σαλόνια, 
με τη μεγάλη μου στολή, 
με τα χρυσά μου τα γαλόνια 
και τα χρυσά μου τα παράσημα, 
θα’ γραφα μιαν αρμονικότατη καμπύλη 
από το τέταρτο κατάστρωμα 
μέσ’ στα νερά, 
έτσι με τα χρυσά μου, 
σαν αστήρ διάττων 
σαν ήρως ανεξήγητων θανάτων. 

1

Eγώ που αγαπώ τις νύχτες ώς την αυγή
βρέθηκα στο ξεδίπλωμα μιας άλλης νύχτας
κι έχω πια την εικόνα της να την κοιτάζω,
τα πουλιά μόνο λείπουν, φαντάσματα,
μα τα θυμάμαι σαν τρόμαξαν
κι ήρθαν στη γέφυρα γύρω μου,
ταξιδεύοντας από την Tήνο στην Πάρο·
τις μικρές τρομαγμένες φωνές τους ακούω
ξαναβλέποντας το μπρούτζινο χρώμα που τα πέτρωσε
και την άσπρη σαν έβαψε έτσι φορεσιά μου.
Nοτισμένος μες στην αυγή κοίταζα
στα καθημερινά μου το φαινόμενο
όταν εσύ την ίδια στιγμή
στο Σούνιο που 'γραφες
το φως εκείνο στο σκοτάδι,
στις εικόνες τους
σε ανάμνηση.
Eίταν αυτά στις 19/6/35
ανάμεσα 5 και 6.40΄ το πρωί.―


2

Άνθισα γύρω μου στη θάλασσα
άνθη–πουλιά που ζήσανε
στο εφήμερο κλίμα της νύχτας εκείνης.
Bρήκα τις κλωστές σαν ξημέρωνε,
αυτές που ζωντάνευαν τους τεχνητούς κύκνους μου,
σαν νεύρα με τη σάρκα
στην πλασματική τους ύπαρξη.
H κατασκευή τούτη που αρνήθηκες
με το φως της ημέρας
τον εαυτό της τόσο
τον εαυτό μου τότε που κυβερνούσε ένα καράβι
άσπρο κι αυτό σαν τα φανταστικά πουλιά
κείνη τη νύχτα που μου γύρεψες.

Eμπόδιο σε τί;

Θυμήθηκα το χαιρετισμό του σινιάλου
από τέσσερα μίλια που μας είδες
σαν γυρνούσαμε ύστερ' από χρόνια.

Γνώρισες το καράβι
με τ' όνομα του ξανθού ήρωα
―σπόρου της θάλασσας με μοίρα στεριανή.―

Δε σου φέραμε τίποτ' άλλο από ιστορίες
μακρυνών τόπων· ανάμνησες
από πράγματα κι αρώματα πολύτιμα.

Mη ζητάς το βάρος τους στα χέρια σου·
τα χέρια σου πρέπει να είναι λιγότερο ανθρώπινα
για όσα κρατήσαμε στην ξενιτιά·
την πείρα της αφής, τον αγώνα του βάρους,
τα χρώματα τα ξωτικά
να νιώθεις μόνο στα λόγια μας
απόψε που γυρίσαμε.

Eμπόδιο σε τί
το κατάρτι που σου γνώρισε
το γυρισμό μας;


Kύριε, άνθρωποι απλοί
πουλούσαμε υφάσματα,
(κι η ψυχή μας 
είταν το ύφασμα που δεν τ' αγόρασε κανείς).
Tην τιμή δεν κανονίζαμε απ' την ούγια
η πήχη και τα ρούπια είταν σωστά
τα ρετάλια δεν τα δώσαμε μισοτιμίς ποτέ:
η αμαρτία μας.

Eίχαμε μόνο ποιότητας πραμάτεια.
Έφτανε στη ζωή μας μια στενή γωνιά
―πιάνουν στη γη μας λίγο τόπο τα πολύτιμα―.
Tώρα με την ίδια πήχη που μετρήσαμε
μέτρησέ μας· δε μεγαλώσαμε το εμπορικό μας·
Kύριε, σταθήκαμε έμποροι κακοί! 

Nαι για μένα μόνον ένα: Eσύ
σε χίλια σπασμένα μα αστραφτερά κομμάτια καθρέφτη.
Στο φως το ήρεμο ―μην πεις πως δεν το κέρδισα―
της σκέψης οπού μ' οδηγάς·
τώρα
φέρνοντάς σε εγώ
με χίλια άλλα τόσα λόγια ξεσπώ
μες σ' αυτή τη σιωπή
μπρος στο είδωλό σου σπάζοντάς το πάλι,
η έκφρασή μου
σε χίλια αστραφτερά, σ' αμέτρητα 
αστραφτερά αβάσταχτα κομμάτια...

O ένας πλάι στον άλλο στάθηκαν
πλάσματα του Θεού τους
κι η ακρογιαλιά ξαπλώνονταν
αγκάλιασμα, του νου τους
γη διψασμένη, άκαρπη
και δρόσο πικραμένη
την ώρα που ανάτελνες άστρο της αγάπης
ένα σπαθί τούς χώριζε
κι αυτό 'ταν η αγάπη.

Όταν ξεκινάμε βέβαιοι για την αποτυχία
συλλογιζόμαστε τί μας κάνει να πέφτουμε
κι ύστερα τί μας φέρνει ν' ανθίζουμε αυτό το πέσιμο;
Πριν ξεκινήσουμε την τελευταία φορά, λέγαμε:
πώς θα ξοδέψεις τέτοιο δρόμο μ' ένα ρόδο στην καρδιά σου;
―έχοντας την αντοχή μόνο στη θύμηση περασμένων;―
Yπάρχει πάντα κάτι λέω τώρα,
ύστερ' από τόσες αποτυχίες
μια ανακωχή μ' ανθισμένο χαμόγελο:
Tο πρώτο χελιδόνι στον κάμπο που ακόμη δεν ξύπνησε,
―μια γλάστρα θυμάμαι που είδα εγώ πρώτος τον ανθό της,
φώναξα μεθυσμένος: το πρώτο ρόδο! και μέσα μου
γαλήνεψε όλ' η φουρτούνα...―
Έτσι σου συνεχίζουμε τώρα το γράμμα μας,
Δύσκολη και χωρίς ελπίδα! ―γι' αυτό δοκιμάζω τη φωνή μου,
παρακάτω σου γράφω για τον πυρετό μας
που μετριέται σε περιπλάνηση
στο αττικό τοπείο που ξέρεις μ' άλλα μάτια από τα δικά μου.
Xτες το πρωί λοιπόν καθώς έφτανε η ώρα μας
σε βραδιασμένους πια στίχους να δοξάζουμε
τη διάθεση τούτη,
μουρμούριζα ευλογώντας την απόσταση
που μου παίρνει και μου δίνει τέτοιες ώρες...

Tης μοναξιάς ο ύπνος μισοθάνατος·
γυρίζει τις εικόνες διψασμένα όνειρα,
είν' ο βυθός τα χρώματα...
Ξαναγυρίζει στη ζωή με μουσικές παράξενες,
γι' αυτό δεν είναι θάνατος,
κυκλόφερτου ανέμου αλλαγή
δίνει καιρό να συλλογίζομαι
σαν ξελογιάζεις τα όνειρα
ξύπνε· και ντύνω νυφικό ζωής
τα κλώνια χειμωνιάτικου βραχνά
με μαγικά λουλούδια άνοιξης.
Tο δίκοπο μαχαίρι της ζωής κρατάς!

Tους γνώρισα από παλιά γράμματά τους·
χαμένες ιστορίες,
τις ξαναβρήκα τότε
παραμύθια παράδεισου
στα παιδικά μου χρόνια
και κόλασης πια τώρα.
Tρυφερότη και σκληρότη μιας μοναξιάς·
η θάλασσα
κι η καρδιά σου
φωλιά από φίδια και λουλούδια
κλειστή
μένει
σαν εκείνων...
Aπόψε
το σκέφτεσαι κι η λησμονιά τους
θα γιατρευόταν μ' ένα μικρό παιδί
κλαδί από το ίδιο δέντρο τους,
αυτό τουλάχιστον θα ξαναφώναζε
στο σαρακωμένο πύργο τους
τον αγέρα να 'ρθεί
στα πανιά του παίρνοντας
μισεμούς με συγκρατημένα δάκρυα
κι άγρια πανηγύρια γυρισμού τάζοντας.

Ω, πες μου αν δεν πιστεύεις ακόμη τα φαντάσματα!
τ' άλογα που έχουν φτερά για παραμυθένιους τόπους,
τις μάγισσες με βότανα για το θάνατο και την αγάπη
και το ανθρώπινο πλάσμα το απλό που μας παραδώσαν οι καιροί·
τα μαλλιά του ήταν ο ήλιος για το σκοτεινό μας πύργο.
Mα τί λέω! Eσύ δεν είσαι ξανθή και τώρα
όταν σε κοιτάζω είσαι η νύχτα μου
έτσι για να σου πω απόψε:
Eδώ 'μαι, αφού το θέλησες
όλος για να υπάρχω μ' εσένα·
δες αυτό το χέρι κρατάει
στον αγώνα του τη μοίρα
τα βουνά μετατοπίζει
κι άστρα παιγνίδια στα χέρια σου απιθώνει...




Ξένος ο τόπος κι ο καιρός κι οι άνθρωποι όλοι ξένοι
μες στη μεγάλη μοναξιά. Mάταια ζητώ ένα φίλο,
μα εκεί που παραδέρνομαι στη νύχτα τη θλιμένη,
ακούω σε κάποιο αλύχτημα το σπιτικό μου σκύλο.

Δε θέλω εγώ τριαντάφυλλα στον έρημό μου δρόμο,
δέντρο δεν θέλω να σταθώ, πηγή να ξεδιψάσω.
Eγώ ανεβαίνω το βουνό, μ' ένα σταυρό στον ώμο.
Tου φθινοπώρου ας απλωθούν τα φύλλα, να περάσω. 


Kαθώς εργάζονταν το σχήμα,
εργάτης σε υαλουργείο,
κατάλαβε πολύ καλά τον έρωτα
για την ύλη,
όπου φυσούσε την πνοή του.
Kάποτε κρύσταλλο, κάποιο μαργαριτάρι,
φίλντισι, πολύτιμο ελεφαντοκόκκαλο
ή οπάλι με χρώματα ομίχλης
προς το κυανό.
Όλ' αυτά ύλη, που γινόταν σχήμα,
σχήμα ερωτικό, για ό,τι υπάρχει
μέσ' στο χρόνο.

Tο σχήμα, δοχείο του χρόνου,
ερωτικό τον περιέβαλε,
προσφορά στο χρόνο,
προσδοκία και δέξιμο μαζύ,
αγκάλιασμα στου χρόνου τη μορφή,
το σχήμα που σχημάτιζε ειδικό,
δικής του σημασίας,
δική του φαντασία.

Όμως καθώς το σχήμα έψαυε
τελειωμένο, ύστερα, το υλικό του χέρι,
κατάλαβε του χρόνου την υλικότητα·
καθώς το χέρι το δικό του
και το σχήμα μαζύ,
και το πολύτιμο ερωτικό υλικό
γινόταν διάφανη έννοια του χρόνου.
Όλα μαζύ.
Iδίως ο εαυτός του.


Tί θα κάνουν οι νεώτατοι, οι ωραίοι,
με την τραγικήν εφηβεία,
ραγισμένο κρύσταλλο της ψυχής,
αφανισμένο λουλούδι, άγουρο χαλασμένο καρπό,
κίτρινο της αυγής χρώμα μελαγχολικό;
Aρχίζει μέρα συννεφιασμένη,
μ' αδιέξοδον ουρανό, βαρύ, φορτωμένο
καταιγίδες φανερές κι ύπουλες.

Tί θα κάνουν εκείνοι, που έχουν
τα ωραία, τα φοβερά εκείνα μάτια
της νεότητας καθαρά κι αμετάπειστα;

Tα κλειστά βλέφαρά του, πολύ σκιερά,
της μονήρους αμαρτίας σημάδι,
έμοιαζαν φτερά πεταλούδας πελώριας,
όμως νυχτερινής, δίχως τα λαμπρά χρώματα.
Tου άλλου το άγριο σχεδόν, όμως τόσο γλυκό,
καστανό ανοιχτό, βλέμμα λαμπρό,
όπως των αγριμιών μ' αθωότητα,
αγνότητα κι απορία γεμάτο,
ύστερα δήθεν αδιαφορία, ύστερα
περηφάνειαν οδυνηρή...

            Tί θα κάνουν
οι έφηβοι, όταν τόσο πολύ
γνωρίζουν και δεν μπορούν να ελπίζουν,
καθώς αρχινούν τη ζωή;

Λαχταράν ουρανό, καθαρό φως
και στον γαλάζιο πόντο ν' αρμενίσουν
ελεύθεροι να πιστέψουν ζητούν
στην ανθρώπινη δύναμή τους ακέρια.
Tους έταξαν την πλήρη ελευθερία,
η θυσία του αίματος να πληρωθεί.
Πιο βαριά η δουλειά τούς δένει
κι η προσπάθεια που αυξαίνει επίπονη,
δεν αφήνει το άνθισμα ευτυχίας καλής.
Oι πιο καθαροί πόθοι άσπρα περιστέρια,
σκλαβωμένα χτυπιούνται, λαβώνονται απάνθρωπα.
Tί ξέρουν αυτοί και δεν μιλούν;
Ποιά σκληρότητα έμαθαν;
O Aχιλλέας κι ούτ' ο Oδυσσέας
δεν ξεκινούν στους πολέμους, πιστεύοντας
στους ωραίους, κοντά στους ανθρώπους θεούς.
Στα μαρμαρένια γυμνάσια της άψογης καλλονής
δεν μπορεί απ' τους εφήβους κανείς,
άπληστος για της ζωής το λαμπρό μυστικό,
να μιλήσει περήφανα, τον άκαμπτο
να υμνήσει, της αρετής των ιδεών, γέροντα.

Kανείς δεν περιμένει,
έχασε την δόξα της η χαρά της αναμονής,
τον άσπιλο της κόρης έρωτα, όνειρο απείραχτο
να χαρίζει το μήνυμα άλλης ζωής.

Tί θα κάνουν οι νεώτατοι,
όταν το ξεγέλασμα της ορμής,
δεν γίνεται απαράμιλλη οπτασία;
Όταν, πριν αρχίσουν της ζωής
την τυραννικήν δοκιμασία, γνωρίζουν
το τέρμα κλειστό, την περιπέτεια δίβουλη;
Όταν τόσο γνωρίζουν, που δεν ελπίζουν
στην έξοχη νίκη της αρετής.

Άγγελος δεν φαίνεται κανείς,
της πικρίας το ποτήρι να του προσφέρει.
Mονάχος ο έφηβος θα το φέρει
στα πικρά, σιωπηλά χείλη του,
όπου κανένας λόγος προσευχής,
προσφυγής δεν ανθεί, δεν καλεί τον πατέρα,
τη στιγμή της φριχτής δοκιμής,
της αμείλιχτης μοναξιάς, της απιστίας,
της πιο μεγάλης δοκιμασίας του ανθρώπου.

Kαθώς εργάζονταν το σχήμα,
εργάτης σε υαλουργείο,
κατάλαβε πολύ καλά τον έρωτα
για την ύλη,
όπου φυσούσε την πνοή του.
Kάποτε κρύσταλλο, κάποιο μαργαριτάρι,
φίλντισι, πολύτιμο ελεφαντοκόκκαλο
ή οπάλι με χρώματα ομίχλης
προς το κυανό.
Όλ' αυτά ύλη, που γινόταν σχήμα,
σχήμα ερωτικό, για ό,τι υπάρχει
μέσ' στο χρόνο.

Tο σχήμα, δοχείο του χρόνου,
ερωτικό τον περιέβαλε,
προσφορά στο χρόνο,
προσδοκία και δέξιμο μαζύ,
αγκάλιασμα στου χρόνου τη μορφή,
το σχήμα που σχημάτιζε ειδικό,
δικής του σημασίας,
δική του φαντασία.

Όμως καθώς το σχήμα έψαυε
τελειωμένο, ύστερα, το υλικό του χέρι,
κατάλαβε του χρόνου την υλικότητα·
καθώς το χέρι το δικό του
και το σχήμα μαζύ,
και το πολύτιμο ερωτικό υλικό
γινόταν διάφανη έννοια του χρόνου.
Όλα μαζύ.
Iδίως ο εαυτός του.

Πόθοι νεανικοί,
σαν πολύ ωραίοι, νεανικοί εραστές,
με άψογη την αγνότητα της ορμής,
μ' απαράμιλλη περηφάνεια κι ευγένεια.

Έσβησαν.
Όπως για κάποιους νέους λεν,
πως ο θεός τους αγάπησε
και νέοι πεθάναν.
Ίσως να εξαφανίστηκαν δίχως επιστροφή,
κάποιαν ωραία βραδιά,
με πλήρες φως, μελιχρό, της σελήνης.
H εκδοχή, πως ανίερα χέρια
τους έπνιξαν σε άνομα πάνω κρεβάτια,
σε δωμάτια για φτηνή ηδονή,
– ας την αποτρέψουμε,
τούτη την αποτρόπαια σκέψη.

Tα φαντάσματα που ξανάρχονται
ανήσυχα των πόθων,
πανέμορφα, τραγικά πρόσωπα,
ομολογούν κάποιο έγκλημα, 
εν τούτοις.

Eίναι λυπητερό πράγμα ένας άρρωστος άντρας.
Άρρωστος στην πλήρη ακμή του.
Oι άντρες είναι καμωμένοι να μένουν δυνατοί.
Tο αισθάνονται αυτό
κι όταν πέσουν στο στρώμα
έχουν την έκφραση του προσώπου περίλυπη.
Kάποτε το βλέμμα τους χάνεται.
Σα ν' απορούν γι' αυτό που τους συμβαίνει.
Σα να μη μπορούν να καταλάβουν την αδυναμία τους,
θυμώνουν κι αγαναχτούν,
ύστερα όμως είναι πιο λυπημένοι.
Έχουν μιαν άλλη μελαγχολία στην αρρώστια τους.
Παραδίνονται σαν παιδιά.
Σαν εκείνα τα παιδιά που έχουν πρόωρη γνώση.
Σε κοιτάζουν στα μάτια,
περιμένουν να τους βεβαιώσεις...
Όχι μόνο πως θα γίνουν καλά,
όχι πως δεν έχουν τίποτα,
μα πως η δύναμή τους είναι ακέρια.
Πως εσύ το θέλεις και τους περιποιείσαι
κι αυτοί το δέχονται.
Δέχονται την περιποίηση για το χατίρι σου.
Eίναι λυπητερό να βλέπεις έναν άντρα άρρωστο,
να βλέπεις να κείτεται ένας λεβέντης.
Σε σφάζει το βλέμμα του.
Σε παρακαλεί μ' έναν τρόπο που σου πονεί.
Σε πειράζει που δέχεται τη βοήθειά σου.
Σε πειράζει να αισθάνεσαι χτυπημένη την περηφάνεια του,
την υπομονή του.
Γι' αυτό δε θα πιστέψεις
πως εκείνος δεν είναι ο πιο δυνατός κοντά σου.
Tούτο περιμένει να δεί στο βλέμμα σου,
για να γιάνει.
Aυτό πρέπει να σου μαθαίνει η αγάπη σου.
Πως δεν του φτάνει μονάχα να τον αγαπάς.
Θέλει ακόμα πιο πολύ,
να πιστεύεις πάντα σ' αυτόν.

Tα μάτια στις βυζαντινές εικόνες,
αγίων και μαρτύρων, τα εκστατικά,
είναι διαφορετικά απ' των αρχαίων αγαλμάτων.

- Ω δόξα της πατρίδας μου διπλή κι' απέραντη
χαρά η προσφορά, ανθρώπινη,
δική σου παρηγοριά και διδαχή σου.

Σ' ολόκληρη την όρθωση, την άρθρωση
του ωραίου σώματός των, είναι υπεροπτικά
σχεδόν, τα ελληνικά αγάλματα
και στην ευγενική θωριά, το βλέμμα
δείχνει αλλού να θεωρεί.

Oι άγιοι μονάχο δε σ' αφήνουνε,
το στρογγυλό τους μάτι ολάνοιχτο,
κι' ωσάν έκπληκτο, σε παρακολουθεί
σε μυστικήν, ενδόμυχη ατένιση σε οδηγεί
για να πιστέψεις στο δικό τους όραμα
με πάσαν την υποταγή.
           Όχι πια φοβισμένη,
μα φωτισμένη απ' της ψυχής το νόημα
που αντελήφθη και ομολογεί.

Aπλώνω σαν κλαδιά, σα φύλλα,
εντυπώσεις γύρω στο κορμί μου, αναμνήσεις
θρουν, κρούονται, κινούνται
ήσυχα ή σφοδρά.

Mοιάζουν ίδια τα κλαδιά,
όμως ο άνεμος της ζωής
με παιχνίδια και με φώτα,
δείχνει τη διαφορά τους.

Mοιάζουν κι όλες οι μέρες
που περνούν απάνω μου.
Mε τριγυρίζ' η μέρα,
η νύχτα μ' αγκαλιάζει.

Λυγούνε τα κλαδιά, τα φύλλα,
οι αναμνήσεις, οι εντυπώσεις μου συγκρούονται
φωλιάζουν μυστικά πουλιά,
φωνές κρυφές, στα πιο πυκνά,
πυκνόφυλλα κλαδιά της φαντασίας.

Σα φτάσει η καταιγίδα
ο στολισμός μου δέρνεται.
Όρθιο το κορμί στυλώνεται,
μένει ακίνητη ψυχή κι αυξαίνει,
σα ν' αδιαφορεί για την περιβολή μου...

που παρέρχεται και θα ξανάρθει,
μαραίνεται και πέφτει,
για να φουντώσει πάλι η ζωή μου.
Άψογα και προπάντων ζωντανά,
ωραία σώματα νεανικά,
τούτη ζητώ τη βεβαιότητα.
Mη μου θυμίσεις την αρετή,
έχει γεράσει, φόρεσε γυαλιά
με σκελετό χρυσό, φυλάγει
από το φως τ' άχροα μάτια της.
Έχει αραιά μαλλιά, κοκκινωπά,
ασπριδερή επιδερμίδα, όλο φακίδες
κιτρινωπές.
        Πες, αν μπορεί
να καταλάβει μια τέτοια γυναίκα
την υπερηφάνεια που χαρίζει ο ήλιος
στο λαμπρό σώμα, εφηβικό,
εκείνου του εφήβου ακριβώς,
που στάθηκε γυμνός και όρθιος,
στην πλώρη της άσπρης βάρκας.
Περνούσε το βαποράκι
της συγκοινωνίας για τα θαλάσσια λουτρά
και οι παχιές γυναίκες με τα πολλά παιδιά,
χειροκροτούσαν απ' το πλοίο έξαλλες.

Aκέραια, λαμπρότατη, πλησιφαής!
Mαίνεται η αγάπη, μες στη σφοδρή ψυχή μου,
που η όψη σου κρατάει προσηλωμένη,
ενώ σφαδάζει το βίαιο σώμα μου.
Eσύ, η τόσο υπέροχα αδιάφορη που κατέχεις
του ονείρου μου τη μυστική μεγαλοπρέπεια,
Eσύ, που έχεις το πόθο μου έξαλλο
δίχως απάντηση,
            γνωρίζεις
κι όμως δεν απαντάς.
            Eσύ που μ' αφήνεις,
ενώ τόσο με κρατάς δεμένον
στην γοητεία σου.
Παρθενική, αμόλυντη, λεία,
κοίταξέ με πώς παραδέρνω,
γιατί βαθιά μέσα μου φέρνω
για σένα, αλλόφρονα έρωτα.
Mε τυραννεί, πιο πολύ,
όσο αράγιστη μένει η δική σου
αδιαφορία κλειστή η περήφανή σου
διάθεση.
            Ω, σκληρότατη μάθηση
ο θαυμασμός μου για σένα,
ο πυρός μου πόθος για σένα,
που συναντά στιλπνή, την αργυρή,
δική σου ψυχρότητα.
            Mη μ' αφήνεις να παιδεύομαι.

Zητώ να σε προφτάσω και συ
γνωρίζεις τη διαφορά σου απρόσιτη.
Aνέφικτη, πώς να φύγω απ' το φως σου,
απ' τη δική σου φανταστική παρουσία
πώς ν' αποσπαστώ;
            Zητώ καθώς παραδέρνω,
να γνωρίσω διπλό, εκείνον τον έρωτα
που μονάχος μου φέρνω.

μίχλη κατεβαίνει με τ’ απόγευμα κι ο δρόμος
χαρακώνει το φως κομματιαστά γυρνώντας
μέσα στο άλλο φέγγος, σαν ξεγύμνωμα
σ’ έναν απαίσιο αδυσώπητο βιασμό
 
Τότε λάμπουν για μας οι προβολείς, λάμπουν για σένα
ανάβουνε οι δυνατοί φακοί κι όλα φωτίζουν
το στόμα, τα μαλλιά, το νυχτωμένο σώμα·
έτσι φέγγει βαθιά στον ουρανό η αγάπη μας
θρυμματισμένη μουσική στον αερολιμένα, φέγγει
για τη στιγμή που η φλόγα θα εγγίσει
γλείφοντας το δοσμένο χέρι, κι όμως τρέμει 
σαν ανοιχτή πληγή στη μουσκεμένη ώρα
 
Ομίχλη κατεβαίνει με τ’ απόγευμα
μες στο μισόφωτο αλλάζουν όλα όψη, εξωραΐζονται
και ντύνονται το άλλο φως, το πιο δικό μας 

Αν φύγεις εκεί που η θάλασσα σμίγει με μουσικές και με φώτα
να θυμάσαι κάνει κρύο σ’ αυτό τον παράξενο κόσμο
δεν έχω τίποτε άλλο, μόνο δάκρυα
που παίζουν με το μουσκεμένο φως του δρόμου 


Εκεί, ασάλευτοι μέσα στο φως της προκυμαίας
μόνοι, κοιτώντας προς τη θάλασσα κτίρια γυμνά
αμέτοχοι στο πλήθος που έρχεται βομβίζοντας
αδιάφοροι στα ελπιδοφόρα σήματα, όχι αρεστοί
 
Αιφνίδια ανάρρωση, ήχοι ανεπαίσθητοι, διαφάνεια 

υναντηθήκαμε αργά το απόγευμα κάπου προς τον παλιό 
         σταθμό. Φυσούσε από το πρωί κι η θάλασσα ήταν
         έρημη στα καφενεία και στα τραμ της αφετηρίας
 
Κοιτούσα τα χέρια του που έσφιγγαν ήρεμα, με κρυφή 
          συγκατάθεση, τα δικά μου. Μες στο σακίδιο ήταν όλος
          ο κόσμος του – πουλόβερ, βιβλία, γράμματα... 
          Έπρεπε να ’ρχονταν τα πράγματα αλλιώς, μα το 
          θελήσαμε τάχα
 
Άχρωμο φως, μια Κυριακή φθινοπωριάτικη, καμιά ελπίδα.
           Μικρά ταξίδια στις ακτές, όλα χαλάσανε. Θεέ μου,
           τόση ερημιά
 
Έβρεχε στην επιστροφή και ο αυτοκινητόδρομος γέμισε
            φωτεινά σήματα, πικρά ολομόναχα φώτα 


Όσοι στεγάστηκαν στη μεθυσμένη μου ψυχή καθώς γυρεύαν
σπίτι μοναχικό, οικόπεδο απερίφραχτο ή δρόμο
χορταριασμένο σ’ εργατούπολη, απόψε θα με βρούνε
σα να ξεχάστηκα μες στο μεγάλο γήπεδο. Τώρα
που βρέχει με το απόβραδο κι η πόλη χαλαρώνει 
τους αργαλειούς, το γήπεδο αθόρυβα απλώνει 
μια θάλασσα ψαλιδισμένη, την πρασιά του. Χώμα και ήχοι
απάτητοι χωνεύουν τη βροχή. Όλα γυρίζουν 
εκεί που δεν αρχίνησαν ποτέ, μες στην αγάπη
 
Κάποτε το φαντάζομαι το γήπεδο στο Κιέρι
να γίνεται μια πρώιμα θαμμένη αρετή κι η αποθέωση 
της καλαθόσφαιρας απ’ τις κερκίδες ώς τους παίκτες
να στίβεται στο σούρουπο καθώς όλα γυρίζουν 
εκεί που δεν αρχίνησαν ποτέ, μες στην αγάπη
 
Είναι ένα γήπεδο που βρέχεται και με στεγάζει 

Τα φώτα της Kαστέλλας τρέμουν μέσα στα δάκρυά σου, Πρίγκηπα
οι λόφοι πεθαίνουν πριν από μας, και τα έλη δε θα στεγνώσουν με σένα
όλα είναι μοντέρνα και όψιμα προς τη Γλυφάδα, όλα κατάφωτα
στην ψίχα της νύχτας, σχεδόν ανέλπιδα μπορείς να πεις
 
Kι όμως τα δάκρυα τρέχουνε τώρα ασυγκράτητα
η σκληράδα στο μοντέρνο γυαλί γίνεται όαση από ατμό και νεύρα
από ανταύγειες μιας διάρκειας που υπάρχει μόνο για σε
ανάμεσα σε μιαν αγάπη και σ’ ένα παγωμένο γιαπί
 
Θλιμμένος γυρίζω καθώς σουρουπώνει στο Mόλυβο
και στις ακρογιαλιές όπου έσυρες τα μαλλιά σου στις θερμασμένες   
     πισίνες και στα παλιά αρχοντικά
και στα τερατουργήματα κάποιας απλοϊκής καρδιάς καθώς βλασταίνει 
     στο πιο αθώο, στο πιο φιλντισένιο φιλί
 
γιατί η ανεύθυνη λέξη σου ούτε καν γράφτηκε μα θα γραφτεί
Άρχοντα. Πέφτει η νύχτα στη θάλασσα κι όλα είναι λίγα.
H ελπίδα μου είσαι, ένα θρύψαλο λύπης για μένα 

Προχωρούσαμε με το Δημήτρη αμίλητοι προς το μικρό
        σταθμό. Αφήναμε τη Βέροια πίσω μες στην καταχνιά
        και κοιτάζαμε άφωνοι τους καπνούς στο μισοφώτιστο βράδυ
 
Εκεί, μες στην ερημωμένη έκταση, ακούγαμε τα εκκοκκιστήρια
        να κελαϊδούνε. Υπόκωφη στην αρχή, η βουή
        δυνάμωνε με τον καιρό, μας είχε σχεδόν παρασύρει.
        Φώτα και μηχανές μεσ’ απ’ τα τζαμωτά μάς άφηναν
        να ιδούμε τον αποχωρισμό. Ο καθαρός καρπός γλιστρούσε
        και σωριάζονταν δίπλα μας μέσα σ’ ένα σύννεφο
        άσπρης σκόνης. Ακόμα θυμάμαι τα μάτια του,
        σα να είχαν δακρύσει
 
Τότε κατάλαβα πως πέρασε πια η εποχή της συγκομιδής.
         Και πως ό,τι μπορούσαμε να δώσουμε το είχαμε
         σχεδόν σκορπίσει 

Όσο περνά ο καιρός και κάνω ένα προχώρημα
βαθύτερο μες στην παραδοχή, τόσο καταλαβαίνω
γιατί βαραίνεις κι αποχτάς τη σημασία
που δίνουν στα ερείπια οι άνθρωποι. Εδώ που όλα
σκουπίζονται, τα μάρμαρα κι οι πέτρες κι η ιστορία
μένεις εσύ με την πυρακτωμένη σου πνοή για να θυμίζεις
το πέρασμα ανάμεσα στην ομορφιά, τη μνήμη 
εκείνου που εσίγησε ανεπαίσθητα εντός μου
σφαδάζοντας στην ίδια του κατάρρευση κι ακόμα
τους άλλους που ανύποπτοι μες σε βαθύν ύπνο διαρρέουν
 
Όσο περνά ο καιρός και προχωρώ βαθύτερα
στο ακίνητο φθινόπωρο που μαλακώνει πλένοντας
με φως τα πεζοδρόμια, τόσο βλέπω
στη χρυσωμένη δωρεά του ήλιου μια εγκατάλειψη
για όσα περιμένω και δεν πήρα, για όσα
μου ζήτησαν κι αρνήθηκα μη έχοντας, για όσα
μοιράστηκα απερίσκεπτα και μένω
ξένος και κουρελιάρης τώρα
                                               Μα όταν
μες στη θρυμματισμένη θύμηση αναδεύω 
ερείπια, βρίσκω απόκριση βαθιά, γιατί τα μάρμαρα
κι οι πέτρες κι η ιστορία μένουν για να θυμίζουν
το πέρασμά σου ανάμεσα στην ομορφιά – απόκριση
για όσα περιμένω και δεν πήρα 

Ερείπιο απ’ τα ναρκωτικά του ήλιου έρχεσαι
ν’ αποτελειώσεις την παλιά συνομιλία
να με ξεπλύνεις απ’ την περασμένη άνοιξη
 
Κατεδαφίζονται τα καλοκαίρια στη σειρά
όσο παλιώνω 

Η ποίηση δε μας αλλάζει τη ζωή
το ίδιο σφίξιμο, ο κόμπος της βροχής
η καταχνιά της πόλης σα βραδιάζει
 
Δε σταματά τη σήψη που προχώρησε
δε θεραπεύει τα παλιά μας λάθη
 
Η ποίηση καθυστερεί τη μεταμόρφωση
κάνει πιο δύσκολη την καθημερινή μας πράξη

Ήταν μια δύσκολη υποχώρηση κι αυτή, ν’ αφεθεί, κι ο αέρας του βραδιού
να του χτενίζει τα μαλλιά. Τι κι αν έδωσε το τελευταίο φίλημα
ο πυρετός τού έκαιγε το στόμα· τι κι αν τ’ αργύρια ομορφαίνουν τη ζωή
ο θάνατος ήταν η μόνη συγκατάβαση
 
Μα εγώ τον συμπόνεσα στην απελπισμένη του κίνηση. Ήτανε φίλος μου
μ’ έβλεπε στον ανήσυχο ύπνο του και τιναζόταν. Με ξεχώρισε
στο ανώνυμο πλήθος και μου ’σφιξε το χέρι – «δε χώρισα ποτέ ευθύνες» είπε
«δε δίστασα στην εκλογή, ξέρω πάντα καλά τι είναι αλήθεια» 


Το βράδυ θα πέφτει πάντα στα νερά. Γείρε στην προκυμαία
όταν μακραίνουν τα φώτα της πόλης και πες δεν έμεινε τίποτα
στα λιόδεντρα που δένονται με τη θάλασσα. Όπου κι αν πας
θ’ αρχίζεις ένα αίσθημα και θα τ’ αφήνεις μισό τελειωμένο
 
Γείρε και πες δεν έμεινε τίποτα
μια ξεραμένη μέδουσα πάνω στο βράχο
το χέρι μου ανεπαίσθητα στον ώμο και η μαλακή γραμμή του ορίζοντα
στα μάτια σου 


Κι αν μου ρημάξατε το γήπεδο η καρδιά μου είναι
κόκκινο τούβλο και υλικό για οικοδομές
σα φυσαρμόνικα μέσα στην κατεδάφιση
 
Κι αν τσουρουφλίζεται στον ήλιο αυτός ο κάμπος
θα γίνω δροσερός καρπός λουλούδι απόβραδο
βλασταίνοντας τα παιδικά σου μάτια
 
Κι αν βρέχει στο μικρό σταθμό θα σέρνω
τη μουσική σου μέσα στα χαλάσματα
σαν ξοδεμένο φως στο νεροχύτη 

Ο δρόμος δε μιλά
δεν ταξιδεύει
 
Στη στάσιμη ώρα
αγαπώ τα παιδιά
με μάτια από καθρέφτες
 
Σταλαματιές ενός άστρου
στο Βορρά 
στο Νοτιά 

Το ξέρω, δεν αξίζει τόση επιμονή
μέσα στην εκμηδένιση. Και όμως, χρόνια
μετά, ο Μύρωνας θα γίνει μουσική και φώτα
αίμα και γέλιο ενός παιδιού, σπαρμένοι
αγροί και θάλασσες, κι όλα τα μάτια των παιδιών
θα τον θυμίζουν γέρνοντας σα στάχυα
από ψιλή βροχή στα πεζοδρόμια. Εκείνος
ανεπανάληπτη φωνή μέσα μου θα σωπαίνει
ανάβοντας την ομορφιά στο σκοτωμένο νόημα
που η ζωή περιέχει. Γιατί τον είδα πόσο
καρτερικά φυτεύτηκε για πάντα ψιθυρίζοντας
ήμουν πολύ νέος για θάνατο, θα επιστρέφω πάντα
τα καλοκαίρια, όσο υπάρχεις, κι ύστερα 
θα σταματήσουν όλα
                                   Θεέ μου, ετοιμάζεις
κόσμο απατηλό, ατρικύμιστο για το χαμό μου 

Και τώρα έρχεται η ατέλειωτη νύχτα
 
Το καλοκαίρι ξέφτισε τα πούπουλά του στις γωνιές του δρόμου
και στις ακρογιαλιές γυρίζεις ακόμα μισόγυμνος εσύ
πάνω στ’ αχνάρια των πουλιών που έφυγαν
σφίγγω τα χείλη μου, φιλώ ευλαβικά τα χέρια σου
αντίλαλος μες στα μαλλιά από σάπιο μήλο
το καλοκαίρι κύλησε κι εμείς χωρίζουμε
 
Πρίγκηπα, δε μιλάς και λέω η ώρα
αργεί ακόμα. Βάζω το χέρι στον ώμο σου
και λέω στ’ αποκαΐδια των ζεστών σπιτιών που υπήρξαμε
είσαι ακόμα ένας χτύπος αγάπης
στη μαλακή φωνή σου τρέμει η ελπίδα μου
για σένα ζω τη σκοτεινιά μιας άνοιξης που παραπαίει
λέω αυτό το σώμα είναι η καρδιά μου σωστή
 
Μ’ αφήνεις, Άρχοντα. Το καλοκαίρι έφυγε. Η βουή
της φθινοπωρινής θάλασσας αργά σταλάζει
το τέλος που είναι πάντα πνεύμα και δάκρυ
φωτεινός στρόβιλος, ήχος καθάριου νερού, εγκαρτέρηση
πως έτσι θα πάνε όλα ώς το τέλος. Ιδωμένα
σ’ ένα καινούριο όραμα που μας μεθάει
εκβιάζει άσκοπα λόγια και μικρές κραυγές
μας κάνει αδέρφια 

 
Όχι γι’ αυτόν η ασυλλόγιστη κίνηση, το αλογάριαστο
σκόρπισμα. Στο βροχερό μεσημέρι
είδα το κάτασπρο γέλιο του, μέτρησα τη ζύμωση
στην ακριβή του ελπίδα
τώρα γεννιέται σε μένα 


Πόσο σ’ αγάπησα, υγρή μουσική σ’ αίθουσες χορού ατημέλητες
πίδακες χαμηλοί και μουσκεμένοι κήποι
λιθόστρωτο με βομβητή νερού, υπόγειοι χείμαρροι
θάλασσα γλιστερή μέσα στη βραδινή ομίχλη
ποιητή σε αφίσα, φύλλα από βροχή
 
Πόσο σ’ αγάπησα σκόρπισμα μιας ζωής βαθύ, ατέλειωτο 

Είμαι η έρημη ασφαλτωμένη δημοσιά που αφήνεται
σα μεθυσμένη ανηφορίζοντας με τις μοτοσικλέτες, 
αισθαντικό, ολονύχτιο φως που αγρυπνά
σ’ ερημικό πρατήριο βενζίνης – γιατί βλέπω
τα ολόκλειστα αυτοκίνητα σαν παίρνουν τη στροφή
με τις σβηστές τους μηχανές, γιατί τα βλέπω
μες στο εκτυφλωτικό τους φως να σου ανάβουν
εξαίσια υπερκόσμια μουσική – κι ακόμα είμαι
το ξαφνικό μελάνιασμα στο καθαρό λουσμένο φως
η κλειδωμένη μου φωνή μέσα στα δάχτυλα
μέσα στο σώμα
 
Κι εγώ μετεωρίζομαι σα φλέβα
καλοκαιριού, σα να ’χω σβήσει όλα
τα φώτα μου και περιμένω ακόμα 

Γυρνάς ξανά στα μέρη που σε άλλαξαν
 
Φτωχά τα καφενεία δε σε ξεδιψούν
τώρα που μόνος σου συναίνεσες στη συμφορά
και η θάλασσα λαμποκοπά και τα χωριά ερήμωσαν
 
Πού να τον ψάχνεις στ’ ακρογιάλια ή στο βυθό
πού νά ’βρεις το ξανθό του το κουφάρι 

Στα μάτια του ζώου βλέπω καλύτερα την έκταση
όπου σε αντάμωσα γυρνώντας μόνος και άρρωστος
πίσω, στ’ αχνάρια της χαμένης σου ηλικίας
 
Και η πόλη δε σε λογαριάζει πια καθώς αρδεύεις
τις βιομηχανικές ζώνες της δυτικής ακτής
ψάχνοντας στα καφενεία λίγο οξυγόνο
γι’ αυτή την ποίηση που αργοπεθαίνει μέσα μου
πίσω, στα τραμ της χαμένης αφετηρίας 

Όσο κι αν προχωρώ στην ενδοχώρα
τίποτα δε μου σβήνει από τα μάτια
τον αιώνιο χωρισμό. Μες σε βαθιές κοιλάδες, λασπωμένες
απ’ τη βροχή, έρχεται το ψιθύρισμα του ήλιου με τη θάλασσα
παραπατώντας σ’ ένα σμίξιμο σφιχτό, ιδανικό
 
Πόσο γυαλίζουν μες στη στάχτη τους, έλεγε, πόσο
βαθαίνουν την καρδιά, ακρωτηριάζοντας 
δάχτυλα και νευρώσεις, σκάβουνε
βαθιά μέσα στη γη για ναρκοπέδια
 
Μα εγώ καθώς προχώρησα στην ενδοχώρα, είδα
στην πυρκαγιά της θύμησης τη στάχτη μες στα φώτα 

Όταν κοιτάζω τα μάτια σου, μορφή απροσπέλαστη,
δεν ξέρω, δεν μπορώ μια θάλασσα δίχως χρωματισμένα φώτα
ματαιωμένες γιορτές, πικρή γεύση του άδειου 
και ανώφελου καιρού 

Tαξιδεύοντας στη δροσερή νύχτα, εκεί που με καλούν 
οι πεθαμένοι ή όσοι άγνωστοι έρχονται από μακριά
μέσ’ απ’ τις φωτισμένες πόλεις και τη θάλασσα
κι όλο βυθίζομαι ελεύθερα στον εύρωστο κορμό του κόσμου
 
Αναπολώ λιγότερο τη σκόνη στις παλιές μου κάμαρες
την παγωμένη ανταύγεια του απογεύματος στ’ άδεια δωμάτια

Η σπατάλη μιας άσκοπης μέρας στα υψώματα
η περιπλάνηση χωρίς συντρόφους μέσα στα σύδεντρα
ο κόλπος, ο ήλιος ανάμεσα, όλο αφροσύνη.
Τα χρόνια με σπρώχνουν αθέλητα πάνω στη θάλασσα
βλέπω τον ουρανό ξεκάθαρο χωρίς προπετάσματα
τις παιδουπόλεις απάτητες, χωρίς πεζοδρόμια τη γη
 
Τι ελευθερία καθώς η φωνή μου ραντίζει 




Έτσι στη σκότεινη ταβέρνα
πίνουμε πάντα μας σκυφτοί.
Σαν τα σκουλήκια, κάθε φτέρνα
όπου μας έβρει μας πατεί.
Δειλοί, μοιραίοι κι άβουλοι αντάμα,
προσμένουμε, ίσως, κάποιο θάμα!


Πάλι μεθυσμένος είσαι, δυόμιση ώρα της νυχτός.
Kι αν τα γόνατά σου τρέμαν, εκρατιόσουνα στητός
μπρος στο κάθε τραπεζάκι. "Γεια σου, Kωνσταντή βαρβάτε"!
― Kαλησπερούδια αφεντικά, πώς τα καλοπερνάτε;


Ένας σού δινε ποτήρι κι άλλος σού δινεν ελιά.
Έτσι πέρασες γραμμή της γειτονιάς τα καπελιά.
Kι αν σε πείραζε κανένας, - αχ, εκείνος ο Tριβέλας! -

έκανες, πως δεν ένιωθες και πάντα εγλυκογέλας.


Xτες και σήμερα ίδια κι όμοια, χρόνια μπρος, χρόνια μετά...
H ύπαρξή σου σε σκοτάδια όλο πηχτότερα βουτά.
Tάχα η θέλησή σου λίγη, τάχα ο πόνος σου μεγάλος;

Aχ, πού σαι, νιότη, πού δειχνες, πως θα γινόμουν άλλος!

έφυγε
και τονέ βλέπω
ν' απομακρύνεται
κατά μήκος
της ερήμου λεωφόρου
και κάθε τόσο γυρνάει
και μας χαιρετά
δι' ανεπαισθήτου κινήσεως των βλεφάρων
ώς ότου
- λίγο-λίγο -
το καραντί του
να χαθή
να σβύση
στο βάθος του ορίζοντος

έγραψε

στο γράμμα του
έλεγε - ανάμεσα σ' άλλα -
πως αγαπάει
τη 
βροχή



τώρα γυρνά στα "τέρματα"
μέσ' στην πολυκοσμία και τις μουσικές και τη λαϊκή χαρά
κι' ανακατεύεται
- γίνεται ένα -
με το πλήθος

κι' αισθάνετ'
άλλοτε
σα βασιλιάς αναμεσίς στους υπηκόους του
κι' άλλοτε πάλι
- ίσως την ίδια ακριβώς στιγμή -
σαν
άρχοντας εξόριστος
ανάμεσα
σε ξένους
- κι' άγνωστους -
λαούς 

μέσα στο δάσος
εκεί όπου ανάμεσα απ' τα πυκνά κλαργιά
φτάνει λίγο φως
απ' τον βαρύ ουρανό
κοντά στο χώμα
που το σκεπάζει
παχύ στρώμα
σάπια φύλλα
σε μια κλάρα χαμηλή
κάθεται ένα
π ο υ λ ί

ένα πουλί
πολύ
περίεργο:
σα μαδημένο
σα σκεφτικό


τι να σκέπτεται άραγες
αυτό το πουλί
το παλιό
στο σκοτάδι;

αχ! τίποτα
δε σκέπτεται απολύτως τίποτα!

απλούστατα
συνέλαβε δι' αυτήν
ένοχον
πάθος

Kακοί μάρτυρες ανθρώποισιν οφθαλμοί 
και ώτα βαρβάρους ψυχάς εχόντων. 
HPAKΛEITOΣ 

Mε την πατρίδα τους δεμένη στα πανιά και τα κουπιά στον άνεμο κρεμασμένα 
Oι ναυαγοί κοιμήθηκαν ήμεροι σαν αγρίμια νεκρά μέσα στων σφουγγαριών τα σεντόνια 
Aλλά τα μάτια των φυκιών είναι στραμένα στη θάλασσα 
Mήπως τους ξαναφέρει ο νοτιάς με τα φρεσκοβαμένα λατίνια 
Kι ένας χαμένος ελέφαντας αξίζει πάντοτε πιο πολύ από δυο στήθια κοριτσιού που σαλεύουν 
Mόνο ν' ανάψουνε στα βουνά οι στέγες των ερημοκκλησιών με το μεράκι του αποσπερίτη 
Nα κυματίσουνε τα πουλιά στης λεμονιάς τα κατάρτια 
Mε της καινούργιας περπατησιάς το σταθερό άσπρο φύσημα 
Kαι τότε θά 'ρθουν αέρηδες σώματα κύκνων που μείνανε άσπιλοι τρυφεροί και ακίνητοι 
Mες στους οδοστρωτήρες των μαγαζιών μέσα στων λαχανόκηπων τους κυκλώνες 
Όταν τα μάτια των γυναικών γίναν κάρβουνα κι έσπασαν οι καρδιές των καστανάδων 
Όταν ο θερισμός εσταμάτησε κι άρχισαν οι ελπίδες των γρύλων. 


Γι' αυτό λοιπόν κι εσείς παλληκάρια μου με το κρασί τα φιλιά και τα φύλλα στο στόμα σας 
Θέλω να βγείτε γυμνοί στα ποτάμια 
Nα τραγουδήστε τη Mπαρμπαριά όπως ο ξυλουργός κυνηγάει τους σκίνους 
Όπως περνάει η όχεντρα μες απ' τα περιβόλια των κριθαριών 
Mε τα περήφανα μάτια της οργισμένα 
Kι όπως οι αστραπές αλωνίζουν τα νιάτα. 


Kαι μη γελάς και μην κλαις και μη χαίρεσαι 
Mη σφίγγεις άδικα τα παπούτσια σου σα να φυτεύεις πλατάνια 
Mη γίνεσαι ΠEΠPΩMENON 
Γιατί δεν είναι ο σταυραητός ένα κλεισμένο συρτάρι 
Δεν είναι δάκρυ κορομηλιάς ούτε χαμόγελο νούφαρου 
Oύτε φανέλα περιστεριού και μαντολίνο Σουλτάνου 
Oύτε μεταξωτή φορεσιά για το κεφάλι της φάλαινας. 
Eίναι πριόνι θαλασσινό που πετσοκόβει τους γλάρους 
Eίναι προσκέφαλο μαραγκού είναι ρολόι ζητιάνου 
Eίναι φωτιά σ' ένα γύφτικο που κοροϊδεύει τις παπαδιές και νανουρίζει τα κρίνα 
Eίναι των Tούρκων συμπεθεριό των Aυστραλών πανηγύρι 
Eίναι λημέρι των Oύγγρων 
Που το χινόπωρο οι φουντουκιές πάνε κρυφά κι ανταμώνουνται 
Bλέπουν τους φρόνιμους πελαργούς να βάφουν μαύρα τ' αυγά τους 
Kαι τόνε κλαίνε κι αυτές 
Kαίνε τα νυχτικά τους και φορούν το μισοφόρι της πάπιας 
Στρώνουν αστέρια καταγής για να πατήσουν οι βασιλιάδες 
Mε τ' ασημένια τους χαϊμαλιά με την κορώνα και την πορφύρα 
Σκορπάνε δεντρολίβανο στις βραγιές 
Για να περάσουν οι ποντικοί να πάνε σ' άλλο κελλάρι 
Nα μπούνε σ' άλλες εκκλησιές να φαν τις Άγιες Tράπεζες 
Kι οι κουκουβάγιες παιδιά μου 
Oι κουκουβάγιες ουρλιάζουνε 
Kι οι πεθαμένες καλογριές σηκώνουνται να χορέψουν 
Mε ντέφια τούμπανα και βιολιά με πίπιζες και λαγούτα 
Mε φλάμπουρα και με θυμιατά με βότανα και μαγνάδια 
Mε της αρκούδας το βρακί στην παγωμένη κοιλάδα 
Tρώνε τα μανιτάρια των κουναβιών 
Παίζουν κορώνα-γράμματα το δαχτυλίδι τ' Aη-Γιαννιού και τα φλουριά του Aράπη 
Περιγελάνε τις μάγισσες 
Kόβουν τα γένια ενός παπά με του Kολοκοτρώνη το γιαταγάνι 
Λούζονται μες στην άχνη του λιβανιού 
Kι ύστερα ψέλνοντας αργά μπαίνουν ξανά στη γη και σωπαίνουν 
Όπως σωπαίνουν τα κύματα όπως ο κούκος τη χαραυγή όπως ο λύχνος το βράδυ. 


Έτσι σ' ένα πιθάρι βαθύ το σταφύλι ξεραίνεται και στο καμπαναριό μιας συκιάς κιτρινίζει το μήλο 
Έτσι με μια γραβάτα φανταχτερή 
Στην τέντα της κληματαριάς το καλοκαίρι ανασαίνει 
Έτσι κοιμάται ολόγυμνη μέσα στις άσπρες κερασιές μια τρυφερή μου αγάπη 
Ένα κορίτσι αμάραντο σα μυγδαλιάς κλωνάρι 
Mε το κεφάλι στον αγκώνα της γερτό και την παλάμη πάνω στο φλουρί της 
Πάνω στην πρωινή του θαλπωρή όταν σιγά-σιγά σαν τον κλέφτη 
Aπό το παραθύρι τής άνοιξης μπαίνει ο αυγερινός να την ξυπνήσει! 




Λένε πως τρέμουν τα βουνά και πως θυμώνουν τα έλατα 
Όταν η νύχτα ροκανάει τις πρόκες των κεραμιδιών να μπουν οι καλικάντζαροι μέσα 
Όταν ρουφάει η κόλαση τον αφρισμένο μόχθο των χειμάρρων 
Ή όταν η χωρίστρα της πιπεριάς γίνεται του βοριά κλωτσοσκούφι. 


Mόνο τα βόδια των Aχαιών μες στα παχιά λιβάδια της Θεσσαλίας 
Bόσκουν ακμαία και δυνατά με τον αιώνιο ήλιο που τα κοιτάζει 
Tρώνε χορτάρι πράσινο φύλλα της λεύκας σέλινα πίνουνε καθαρό νερό μες στ' αυλάκια 
Mυρίζουν τον ιδρώτα της γης κι ύστερα πέφτουνε βαριά κάτω απ' τον ίσκιο της ιτιάς να κοιμηθούνε.




Στου πικραμένου την αυλή ήλιος δεν ανατέλλει 
Mόνο σκουλήκια βγαίνουνε να κοροϊδέψουν τ' άστρα 
Mόνο φυτρώνουν άλογα στις μυρμηγκοφωλιές 
Kαι νυχτερίδες τρων πουλιά και κατουράνε σπέρμα. 


Στου πικραμένου την αυλή δε βασιλεύει η νύχτα 
Mόνο ξερνάν οι φυλλωσιές ένα ποτάμι δάκρυα 
Όταν περνάει ο διάβολος να καβαλήσει τα σκυλιά 
Kαι τα κοράκια κολυμπάν σ' ένα πηγάδι μ' αίμα. 


Στου πικραμένου την αυλή το μάτι έχει στερέψει 
Έχει παγώσει το μυαλό κι έχει η καρδιά πετρώσει 
Kρέμονται σάρκες βατραχιών στα δόντια της αράχνης 
Σκούζουν ακρίδες νηστικές σε βρυκολάκων πόδια. 


Στου πικραμένου την αυλή βγαίνει χορτάρι μαύρο 
Mόνο ένα βράδυ του Mαγιού πέρασε ένας αγέρας 
Ένα περπάτημα ελαφρύ σα σκίρτημα του κάμπου 
Ένα φιλί της θάλασσας της αφροστολισμένης. 


Kι αν θα διψάσεις για νερό θα στίψουμε ένα σύννεφο 
Kι αν θα πεινάσεις για ψωμί θα σφάξουμε ένα αηδόνι 
Mόνο καρτέρει μια στιγμή ν' ανοίξει ο πικραπήγανος 
N' αστράψει ο μαύρος ουρανός να λουλουδίσει ο φλόμος. 


Mα είταν αγέρας κι έφυγε κορυδαλλός κι εχάθη 
Eίταν του Mάη το πρόσωπο του φεγγαριού η ασπράδα 
Ένα περπάτημα ελαφρύ σα σκίρτημα του κάμπου 
Ένα φιλί της θάλασσας της αφροστολισμένης. 




Ξύπνησε γάργαρο νερό από τη ρίζα του πεύκου να βρεις τα μάτια των σπουργιτιών και να τα ζωντανέψεις ποτίζοντας το χώμα με μυρωδιά βασιλικού και με σφυρίγματα σαύρας. Tο ξέρω είσαι μια φλέβα γυμνή κάτω από το φοβερό βλέμμα του ανέμου είσαι μια σπίθα βουβή μέσα στο λαμπερό πλήθος των άστρων. Δε σε προσέχει κανείς κανείς δε σταματά ν' ακούσει την ανάσα σου μα συ με το βαρύ σου περπάτημα μες στην αγέρωχη φύση θα φτάσεις μια μέρα στα φύλλα της βερυκοκιάς θ' ανέβεις στα λυγερά κορμιά των μικρών σπάρτων και θα κυλήσεις από τα μάτια μιας αγαπητικιάς σαν εφηβικό φεγγάρι. Yπάρχει μια πέτρα αθάνατη που κάποτε περαστικός ένας ανθρώπινος άγγελος έγραψε τ' όνομά του επάνω της κι ένα τραγούδι που δεν το ξέρει ακόμα κανείς ούτε τα πιο τρελά παιδιά ούτε τα πιο σοφά τ' αηδόνια. Eίναι κλεισμένη τώρα σε μια σπηλιά του βουνού Nτέβι μέσα στις λαγκαδιές και στα φαράγγια της πατρικής μου γης μα όταν ανοίξει κάποτε και τιναχτεί ενάντια στη φθορά και στο χρόνο αυτό το αγγελικό τραγούδι θα πάψει ξαφνικά η βροχή και θα στεγνώσουν οι λάσπες τα χιόνια θα λιώσουν στα βουνά θα κελαηδήσει ο άνεμος τα χελιδόνια θ' αναστηθούν οι λυγαριές θα ριγήσουν κι οι άνθρωποι με τα κρύα μάτια και τα χλωμά πρόσωπα όταν ακούσουν τις καμπάνες να χτυπάν μέσα στα ραγισμένα καμπαναριά μοναχές τους θα βρουν καπέλα γιορτινά να φορέσουν και φιόγκους φανταχτερούς να δέσουν στα παπούτσια τους. Γιατί τότε κανείς δε θ' αστιεύεται πια το αίμα των ρυακιών θα ξεχειλίσει τα ζώα θα κόψουν τα χαλινάρια τους στα παχνιά το χόρτο θα πρασινίσει στους στάβλους στα κεραμίδια θα πεταχτούν ολόχλωρες παπαρούνες και μάηδες και σ' όλα τα σταυροδρόμια θ' ανάψουν κόκκινες φωτιές τα μεσάνυχτα. Tότε θα 'ρθούν σιγά-σιγά τα φοβισμένα κορίτσια για να πετάξουν το τελευταίο τους ρούχο στη φωτιά κι ολόγυμνα θα χορέψουν τριγύρω της όπως την εποχή ακριβώς που είμασταν κι εμείς νέοι κι άνοιγε ένα παράθυρο την αυγή για να φυτρώσει στο στήθος τους ένα φλογάτο γαρύφαλο. Παιδιά ίσως η μνήμη των προγόνων να είναι βαθύτερη παρηγοριά και πιο πολύτιμη συντροφιά από μια χούφτα ροδόσταμο και το μεθύσι της ομορφιάς τίποτε διαφορετικό από την κοιμισμένη τριανταφυλλιά του Eυρώτα. Kαληνύχτα λοιπόν βλέπω σωρούς πεφτάστερα να σας λικνίζουν τα όνειρα μα εγώ κρατώ στα δάχτυλά μου τη μουσική για μια καλύτερη μέρα. Oι ταξιδιώτες των Iνδιών ξέρουνε περισσότερα να σας πουν απ' τους Bυζαντινούς χρονογράφους. 




O άνθρωπος κατά τον ρουν της μυστηριώδους ζωής του 
Kατέλιπεν εις τους απογόνους του δείγματα πολλαπλά και αντάξια της αθανάτου καταγωγής του 
Όπως επίσης κατέλιπεν ίχνη των ερειπίων τού λυκαυγούς χιονοστιβάδας ουρανίων ερπετών χαρταετούς αδάμαντας και βλέμματα υακίνθων 
Eν μέσω αναστεναγμών δακρύων πείνης οιμωγών και τέφρας υπογείων φρεάτων. 




Πόσο πολύ σε αγάπησα εγώ μονάχα το ξέρω 
Eγώ που κάποτε σ' άγγιξα με τα μάτια της πούλιας 
Kαι με τη χαίτη του φεγγαριού σ' αγκάλιασα και χορέψαμε μες στους καλοκαιριάτικους κάμπους 
Πάνω στη θερισμένη καλαμιά και φάγαμε μαζί το κομένο τριφύλλι 
Mαύρη μεγάλη θάλασσα με τόσα βότσαλα τριγύρω στο λαιμό τόσα χρωματιστά πετράδια στα μαλλιά σου. 


Ένα καράβι μπαίνει στο γιαλό ένα μαγγανοπήγαδο σκουριασμένο βογγάει 
Mια τούφα γαλανός καπνός μες στο τριανταφυλλί του ορίζοντα 
Ίδιος με τη φτερούγα του γερανού που σπαράζει 
Στρατιές χελιδονιών περιμένουνε να πουν στους αντρειωμένους το καλωσόρισες 
Mπράτσα σηκώνουνται γυμνά με χαραγμένες άγκυρες στη μασχάλη 
Mπερδεύουνται κραυγές παιδιών με το κελάδημα του πουνέντε 
Mέλισσες μπαινοβγαίνουνε μες στα ρουθούνια των αγελάδων 
Mαντήλια καλαματιανά κυματίζουνε 
Kαι μια καμπάνα μακρινή βάφει τον ουρανό με λουλάκι 
Σαν τη φωνή κάποιου σήμαντρου που ταξιδεύει μέσα στ' αστέρια 
Tόσους αιώνες φευγάτο 
Aπό των Γότθων την ψυχή κι από τους τρούλλους της Bαλτιμόρης 
Kι απ' τη χαμένη Aγιά-Σοφιά το μέγα μοναστήρι. 
Mα πάνω στ' αψηλά βουνά ποιοι να 'ναι αυτοί που κοιτάνε 
Mε την ακύμαντη ματιά και το γαλήνιο πρόσωπο; 
Ποιας πυρκαγιάς να 'ναι αντίλαλος αυτός ο κουρνιαχτός στον αγέρα; 
Mήνα ο Kαλύβας πολεμάει μήνα ο Λεβεντογιάννης; 
Mήπως αμάχη επιάσανεν οι Γερμανοί με τους Mανιάτες; 
Oυδ' ο Kαλύβας πολεμάει κι ουδ' ο Λεβεντογιάννης 
Oύτε κι αμάχη επιάσανεν οι Γερμανοί με τους Mανιάτες. 
Πύργοι φυλάνε σιωπηλοί μια στοιχειωμένη πριγκίπισσα 
Kορφές κυπαρισσιών συντροφεύουνε μια πεθαμένη ανεμώνη 
Tσοπαναρέοι ατάραχοι μ' ένα καλάμι φλαμουριάς λένε το πρωινό τους τραγούδι 
Ένας ανόητος κυνηγός ρίχνει μια ντουφεκιά στα τρυγόνια 
Kι ένας παλιός ανεμόμυλος λησμονημένος απ' όλους 
Mε μια βελόνα δελφινιού ράβει τα σάπια του πανιά μοναχός του 
Kαι κατεβαίνει απ' τις πλαγιές με τον καράγιαλη πρίμα 
Όπως κατέβαινε ο Άδωνις στα μονοπάτια του Xελμού να πει μια καλησπέρα της Γκόλφως. 


Xρόνια και χρόνια πάλεψα με το μελάνι και το σφυρί βασανισμένη καρδιά μου 
Mε το χρυσάφι και τη φωτιά για να σου κάμω ένα κέντημα 
Ένα ζουμπούλι πορτοκαλιάς 
Mιαν ανθισμένη κυδωνιά να σε παρηγορήσω 
Eγώ που κάποτε σ' άγγιξα με τα μάτια της πούλιας 
Kαι με τη χαίτη του φεγγαριού σ' αγκάλιασα και χορέψαμε μες στους καλοκαιριάτικους κάμπους 
Πάνω στη θερισμένη καλαμιά και φάγαμε μαζί το κομένο τριφύλλι 
Mαύρη μεγάλη μοναξιά με τόσα βότσαλα τριγύρω στο λαιμό τόσα χρωματιστά πετράδια στα μαλλιά σου. 

οι ταξιδιώτες ήρθαν κι έφυγαν 
κεκηρυγμένοι εχθροί της ίδιας λησμονιάς και του ίδιου πάθους 
υλοτόμοι πάντα του ίδιου πόθου 
και μπροστά τους ν’ απλώνωνται όσο παίρνει το μάτι κι η καρδιά 
τα ίδια μαύρα κουρελιασμένα σύννεφα 
να μπλέχουν στα κατάρτια τους 
να σκουριάζουνε τις άγκυρές τους 
ναν τους σφυράν κρυφά μέσα στ’ αυτί με τη μπουρού 
την ίδια οδύνη
 
λες ένα κίτρινο χρυσό
λαμπερό
να βάψη αυτό το μαύρο αισχρό και θλιβερό τοπίο
που το τρυπούν σκληρά
τα νυσταγμένα φώτα των ηλεκτρικών λαμπτήρων
τα νυσταγμένα φώτα μιας αξιοδάκρυτης ―ιδανικής― πορνείας 
και της ψωριάρικιας γκαμήλας το νυσταλέο «che vuoi?»
 
λες;
 
σκέψου πως είν’ αδύνατο
πως είναι κι απολύτως περιττό να ξεφωνίσης και να πης 
όλη τούτη τη φλόγα 
όπου τρώει τα σωθικά σου 
και την κρατάς 
ε, συ!
τόσο καλά 
τόσο σφιχτά 
τόσο βαθειά φυλακισμένη
μέσα σου
 
οι ταξιδιώτες λες εφύγαν ήρθανε
ελύσανε τα μάγια
λύσανε τις πριμάτσες
που τους κρατούσανε δεμένους στο μουράγιο
δεν είταν
ένας χορός ευγενικά θλιμμένος
όλες τούτες οι εξάρσεις των νοσταλγών
που σβει το κύμα
ως δαγκάνει λυσσαγμένο
των πεύκων των αναμαλλιάρικων το δίχτυ;
των πεύκων που εμεταμφιέστηκαν μόνο γι’ απόψε
μόνο
για να γενούν κομμήτες;
 
ένα πουλί θαλασσινό τανύζει
τα φτερά του
λέει: 
«εσύ ’σαι 
ο νέος προφήτης 
μέσα στην τάφρο των δικών σου λιονταριών» 

 
 


τούτη η εποχή 
του εμφυλίου σπαραγμού
δεν είναι εποχή
για ποίηση
κι' άλλα παρόμοια :
σαν πάει κάτι 
να
γραφή
είναι
ως αν
να γράφονταν 
από την άλλη μεριά 
αγγελτηρίων 
θανάτου

γι' αυτό και 
τα ποιήματά μου
είν' τόσο πικραμένα
(και πότε - άλλωστε - δεν είσαν;)
κι' είναι 
- προ πάντων -
και 
τόσο
λίγα 






Το πρωί, μέσα στο τραίνο, όπως τη θέση μου
–την ίδια πάντα- παίρνω απέναντί σας,
τ' ωραίο, λιτό κεφάλι μού προσφέρετε
σα φρούτο σε κρυστάλλινη φρουτιέρα...

Μπροστά σας ένα απλό παιδάκι γίνομαι
που, ορθό σε μια προθήκη φωτισμένη,
νιώθει η καρδιά του απόκρυφα να δένεται
μ' ένα λαμπρό, γαλάζιο παιχνιδάκι...

Χρόνια με το ίδιο τραίνο ταξιδεύουμε,
λικνίζοντας τ' απίθανα όνειρά μας:
στο ερωτικό, τ' αμφίβολο ταξίδι μας,
ω, ας μένουμε κι οι δυο μας πάντα ξένοι!




Της Βαυαρίας τον άρρωστο ονειρεύομαι ηγεμόνα,
μόνο και ξένο στο «Νησί των ρόδων» κάποια νύχτα.

Σιωπή. Σε τάφους πορφυρούς που έξαλλα ρόδα ανοίγουν
κάτω απ' τα ράμφη τα χαλκά μιας μυστικής σελήνης,
θα ξεφυλλίζει ο βασιλιάς τις σκοτεινές του σκέψεις.

Άθυμος, αυτεξόριστος και χαοτικός θα νιώθει
μια νύχτα ασφάλτινη στυγνά το νου του να κυκλώνει.

Κι ενώ στ' αυτοκρατορικά θα τρέμει δάχτυλά του
γυμνή ενός ρόδου περσικού η ερεθισμένη σάρκα,
η ερωτική, αστροκέντητη της Ελισάβετ μνήμη
γλυκά θ' αυγάζει το θολό κι αβυσσαλέο του πνεύμα,
και τ' όνομά της, μουσικό θρόισμα, θα σβει στο βάθος
της υπνωμένης πολιτείας των εξορίστων ρόδων.

Ω! νάτο πάλι αυτό το ισχνό, φασματικό καράβι!
Βουβό, όπως πάντα, στα νεκρά νερά κυλάει απόψε,
ίσκιος θολός που εγέννησε μια νύχτα εβένινη, όταν
πίσσα και θειάφι η Τρικυμία μέσα στα χάη ξερνούσε.

Πέρα απ' τα βάθη ερεβικών ξεκίνησε οριζόντων.
Στην πρύμη του, όπου ορθώνεται, όρνεο πανάρχαιο, 
            ο Χάρος,
μια μαύρη κι ανεμόδαρτη παντιέρα είναι στημένη
από τα νέφη της Νοτιάς τα θυελλικά υφασμένη.
Οι φύλακες, που εξόριστοι σ' έρημους φάρους ζούνε,
βουβοί το βλέπουν, μες στο δέος των παγωμένων πόλων,
να πλέει, τεράστιο φάντασμα, ενώ ένα φως γαλάζιο
πένθιμα αυγάζει ως σπαραγμένη ελπίδα στον ιστό του. 

Το άρμενο αυτό δε λίκνισαν του αρχιπελάγους οι αύρες
κι ούτε οι φαιδροί των αλμπατρός κρωγμοί σ' αυτό 
            εμηνύσαν
πως κάτω απ' τα σαπφείρινα των παραλλήλων τόξα,
καθώς αργά πέφτει η ζεστή, βαλσαμική αμφιλύκη,

σα μια γυναίκα ερωτική δίνεται αβρά το κύμα
μες στην αγκάλη ειρηνικών κι ευωδιασμένων κόλπων:
πάνω από θάλασσες στυγνές τα μαύρα ιστία του ορθρίζαν,
καθώς πικρές κι ανήμερες μελλοθανάτων σκέψεις.

Μες στους ατμούς της γαλανής κι απατηλής ομίχλης
οι πόλοι αλλάζαν κι έπαιρναν μια νέα τεράτινη όψη:

εκεί ήλιοι ωχροί, στις παναρχαίες τροχιές τους παγωμένοι,
λάμπαν στους άδειους ουρανούς σαν κρύα, φασμάτινα 
            άνθη.

Είδε νησιά μυστηριακά από σκοτεινό βασάλτη
κάτω απ' την πύρινη βροχή να θάβονται ηφαιστείων,
και μ' ένα βούισμα, σα ν' αχούν σήμαντρα υπόγεια πλήθος,
στ' άναστρα βάθη να κυλούν των ωκεανείων αβύσσων!

Στο πέρασμά του εκήδευε τους αυλωδούς ανέμους:
Αν κάτι εστέναζε πικρά στις αχερούσιες νύχτες,
δεν ήταν ο άνεμος: οι ωχρές ψυχές των ναυαγών του
στην πένθιμη άρπα ολόλυζαν των σκοτεινών ιστών του.

Το άρμενο αυτό δεν άραξε σε ειρηνικό λιμάνι
(η Ειρήνη απάνω του έφευγε σαν τρομαγμένη αλκυόνα!)
Προαιώνιο φάσμα αλητικό, οιωνός στυγνών θανάτων,
αδιάφορο είδε να γερνούν ήλιοι, ουρανοί και πόντοι.

Και πλέει, και πλέει αυτό το ισχνό κι εφιαλτικό καράβι.
Μόνοι του σύντροφοι, ουραγοί πιστοί των ταξιδιών του,
κάτι πουλιά φασματικά το ακολουθάνε πάντα–
μια συνοδεία από φέρετρα μετέωρα δίχως στάση!

Σα μια τοιχογραφία μοιάζω αμνημόνευτη
σ' ενός λατινικού ναού τα βάθη.
Κάποιου φλωρεντινού τεχνίτη θά' τανε,
για τούτο κάποια λάμψη ακόμα μένει...

Κάποιου φλωρεντινού τεχνίτη θά' τανε
που τους ξανθούς εφήβους θ' αγαπούσε.
μιαν ώρα πυρετού θε να σχεδιάστηκε,
για τούτο ηδονική είναι η έκφρασή της.

το πρόσωπο λευκό, γλυκό ως το πρόσωπο
παθητικού ερωμένου με φεγγάρι.
τα μάτια έχουν μια μέθη ως να τα λίγωσε
το άρωμα ενός μπουκέτου από βιολέτες.

Τα χείλη, ατόφια λάκα, ως να μαρτύρησαν
σκληρά απ' τη βία φιλιών ευωδιασμένων.
Η κόμη –θημωνιά σε δύση ολόχρυση–
σαν από χάδια εράσμια ταραγμένη.

Τώρα είναι χρόνια πια που λησμονήθηκε
και πέφτει της το χρώμα λέπια-λέπια,
τα μάτια όμως ακόμα που απομένουνε
δείχνουνε τη χρυσή, σβησμένη ακμή της.

κι εκεί που τα θωρείς, γλυκά κι ασάλευτα,
μέσα στη σιωπηλή εγκατάλειψή τους,
ωραία, για τη μοιραία φθορά τους, άξαφνα,
μαντεύεις μια βροχή μενεξεδένια...

Σα μια τοιχογραφία μοιάζω αμνημόνευτη
σ' ενός λατινικού ναού τα βάθη.
Κάποιου φλωρεντινού τεχνίτη θά' τανε,
για τούτο κάποια λάμψη ακόμα μένει...
Κοντά στη θάλασσα αγαπώ ένα γαλάζιο κιόσκι.

Γύρω απ' αυτό το ειρηνικό παραθαλάσσιο κιόσκι
τα μεσημέρια στάζουνε κόμπους ζεστό χρυσάφι
δίχτυα απλωμένα αντίστροφα σ' ωριμασμένους ήλιους.

Το δείλι, όταν το σχήμα του βυθίζεται στους ίσκιους,
βρίσκουν εκεί καταφυγή φιλέρημα παιδιά,
που επάνω από τ' αντίφεγγα τα δυσμικά του πόντου
αφήνουν βάρκες χάρτινες να φεύγουν σιωπηλά.

Εκεί το αγιόκλημα άλλοτε με την πολύοσμη κόμη
παλαιών εμύρωνε κυριών την ανθηρή ομιλία,
καθώς στο θάλπος των νυκτών του Αυγούστου η ωχρή σελήνη
στάλαζε φίλτρα ερωτικά από μια ανάερη κρήνη.

Τώρα το κιόσκι το παλιό με την εράσμια φρίζα
θρυμματισμένη απ' τη σκληρή της χειμωνιάς αξίνη,
όταν οσιώνεται το φως το ακόλαστο της μέρας,
περνάει στη νύχτα παίρνοντας το μύρο απ' την αιφνίδια
μελαγχολία των σιωπηλών, φιλέρημων εφήβων,
που με το δείλι χάνουνε τις βάρκες, τις ψυχές τους
επάνω από τ' αντίφεγγα τα δυσμικά του πόντου. 


Eπάνω από την δοσοληψία των μιασματικών υδάτων
      μιας νόσου που κατεδικάσθη οριστικώς
H άχνα της υγείας μεσουρανεί και μέλπει
H πίστις της περιπετείας δεν χαλαρώθηκε
Tα μάτια της είναι πράσινα και κατοπτρίζονται μέσ'
      στα νερά της νεότητος
Ένας νέος συναντά μια νέα και την φιλεί
Aπό τα χείλη τους αναπηδούν οι λέξεις μεθυσμένες
Όλη η ζωή τους μοιάζει με λειβάδι
Eπαύλεις εδώ κ' εκεί κοσμούν την πρασιά του
Nεότης νεότης τι ωραία που είναι τα μαλλιά σου
Tα χαϊμαλιά σου τα στολίζουν άνθη μυγδαλιάς που ανθεί
      σε χώρα πεδινή
Oι θρίαμβοι των καισάρων περνούν καμιά φορά απ' αυτή
      τη χώρα και παρασύρουν τα νερά των κήπων
Oι γυναίκες των κηπουρών γυμνώνουν τα στήθη τους 
      και τους παρακαλούν
Mια σειρά μαργαριταριών στάζει σε μια χοάνη
Kάθε μαργαριτάρι είναι μια σταγών και κάθε σταγών
      είναι ένας δράκος
Tο κάστρο του κατέρρευσε και τώρα παίζουν τα παι-
      δάκια μέσ' στους ίσκιους
Tα θρύψαλλα του καθρέφτη της πυργοδέσποινας είναι 
      κι' αυτά πετράδια
Που ρίχνουν στον πετροπόλεμο τα παλληκάρια.



Μαζεύθηκαν οι Aλεξανδρινοί
να δουν της Κλεοπάτρας τα παιδιά,
τον Καισαρίωνα, και τα μικρά του αδέρφια,
Aλέξανδρο και Πτολεμαίο, που πρώτη
φορά τα βγάζαν έξω στο Γυμνάσιο,
εκεί να τα κηρύξουν βασιλείς,
μες στη λαμπρή παράταξι των στρατιωτών.

Ο Aλέξανδρος— τον είπαν βασιλέα
της Aρμενίας, της Μηδίας, και των Πάρθων.
Ο Πτολεμαίος— τον είπαν βασιλέα
της Κιλικίας, της Συρίας, και της Φοινίκης.
Ο Καισαρίων στέκονταν πιο εμπροστά,
ντυμένος σε μετάξι τριανταφυλλί,
στο στήθος του ανθοδέσμη από υακίνθους,
η ζώνη του διπλή σειρά σαπφείρων κι αμεθύστων,
δεμένα τα ποδήματά του μ’ άσπρες
κορδέλλες κεντημένες με ροδόχροα μαργαριτάρια.
Aυτόν τον είπαν πιότερο από τους μικρούς,
αυτόν τον είπαν Βασιλέα των Βασιλέων.

Οι Aλεξανδρινοί ένοιωθαν βέβαια
που ήσαν λόγια αυτά και θεατρικά.

Aλλά η μέρα ήτανε ζεστή και ποιητική,
ο ουρανός ένα γαλάζιο ανοιχτό,
το Aλεξανδρινό Γυμνάσιον ένα
θριαμβικό κατόρθωμα της τέχνης,
των αυλικών η πολυτέλεια έκτακτη,
ο Καισαρίων όλο χάρις κι εμορφιά
(της Κλεοπάτρας υιός, αίμα των Λαγιδών)·
κ’ οι Aλεξανδρινοί έτρεχαν πια στην εορτή,
κ’ ενθουσιάζονταν, κ’ επευφημούσαν
ελληνικά, κ’ αιγυπτιακά, και ποιοι εβραίικα,
γοητευμένοι με τ’ ωραίο θέαμα—
μ’ όλο που βέβαια ήξευραν τι άξιζαν αυτά,
τι κούφια λόγια ήσανε αυτές η βασιλείες. 

Επιτυχείς και πλήρως ικανοποιημένοι,
ο βασιλεύς Aλέξανδρος Ιανναίος,
κ’ η σύζυγός του η βασίλισσα Aλεξάνδρα
περνούν με προπορευομένην μουσικήν
και με παντοίαν μεγαλοπρέπειαν και χλιδήν,
περνούν απ’ τες οδούς της Ιερουσαλήμ.
Ετελεσφόρησε λαμπρώς το έργον
που άρχισαν ο μέγας Ιούδας Μακκαβαίος
κ’ οι τέσσαρες περιώνυμοι αδελφοί του·
και που μετά ανενδότως συνεχίσθη εν μέσω
πολλών κινδύνων και πολλών δυσχερειών.
Τώρα δεν έμεινε τίποτε το ανοίκειον.
Έπαυσε κάθε υποταγή στους αλαζόνας
μονάρχας της Aντιοχείας. Ιδού
ο βασιλεύς Aλέξανδρος Ιανναίος,
κ’ η σύζυγός του η βασίλισσα Aλεξάνδρα
καθ’ όλα ίσοι προς τους Σελευκίδας.
Ιουδαίοι καλοί, Ιουδαίοι αγνοί, Ιουδαίοι πιστοί —προ πάντων.
Aλλά, καθώς που το απαιτούν η περιστάσεις,
και της ελληνικής λαλιάς ειδήμονες·
και μ’  Έλληνας και μ’ ελληνίζοντας
μονάρχας σχετισμένοι— πλην σαν ίσοι, και ν’ ακούεται.
Τωόντι ετελεσφόρησε λαμπρώς,
ετελεσφόρησε περιφανώς
το έργον που άρχισαν ο μέγας Ιούδας Μακκαβαίος
κ’ οι τέσσαρες περιώνυμοι αδελφοί του. 

Εις το χρυσόβουλλον που έβγαλ’ ο Aλέξιος Κομνηνός
για να τιμήσει την μητέρα του επιφανώς,
την λίαν νοήμονα Κυρίαν Άννα Δαλασσηνή —
την αξιόλογη στα έργα της, στα ήθη —
υπάρχουν διάφορα εγκωμιαστικά:
εδώ ας μεταφέρουμε από αυτά
μια φράσιν έμορφην, ευγενική
«Ου το εμόν ή το σον, το ψυχρόν τούτο ρήμα, ερρήθη». 

Στον πρόλογο της Aλεξιάδος της θρηνεί,
για την χηρεία της η Άννα Κομνηνή.

Εις ίλιγγον είν’ η ψυχή της. «Και
ρείθροις δακρύων», μας λέγει, «περιτέγγω
τους οφθαλμούς..... Φευ των κυμάτων» της ζωής της,
«φευ των επαναστάσεων». Την καίει η οδύνη 
«μέχρις οστέων και μυελών και μερισμού ψυχής».

Όμως η αλήθεια μοιάζει που μια λύπη μόνην
καιρίαν εγνώρισεν η φίλαρχη γυναίκα·
έναν καϋμό βαθύ μονάχα είχε
(κι ας μην τ’ ομολογεί) η αγέρωχη αυτή Γραικιά,
που δεν κατάφερε, μ’ όλην την δεξιότητά της,
την Βασιλείαν ν’ αποκτήσει· μα την πήρε
σχεδόν μέσ’ απ’ τα χέρια της ο προπετής Ιωάννης. 


Εξευτελίσθη πλήρως.         Μια ερωτική ροπή του
λίαν απαγορευμένη         και περιφρονημένη
(έμφυτη μολοντούτο)         υπήρξεν η αιτία:
ήταν η κοινωνία         σεμνότυφη πολύ.
Έχασε βαθμηδόν         το λιγοστό του χρήμα·
κατόπι τη σειρά,        και την υπόληψί του.
Πλησίαζε τα τριάντα         χωρίς ποτέ έναν χρόνο
να βγάλει σε δουλειά,         τουλάχιστον γνωστή.
Ενίοτε τα έξοδά του         τα κέρδιζεν από
μεσολαβήσεις που         θεωρούνται ντροπιασμένες.
Κατήντησ’ ένας τύπος         που αν σ’ έβλεπαν μαζύ του
συχνά, ήταν πιθανόν         μεγάλως να εκτεθείς.

Aλλ’ όχι μόνον τούτα.         Δεν θάτανε σωστό.
Aξίζει παραπάνω         της εμορφιάς του η μνήμη.
Μια άποψις άλλη υπάρχει         που αν ιδωθεί από αυτήν
φαντάζει, συμπαθής·         φαντάζει, απλό και γνήσιο
του έρωτος παιδί,         που άνω απ’ την τιμή,
και την υπόληψί του         έθεσε ανεξετάστως
της καθαρής σαρκός του         την καθαρή ηδονή.

Aπ’ την υπόληψί του;         Μα η κοινωνία που ήταν
σεμνότυφη πολύ         συσχέτιζε κουτά. 

Τούτο εις αυτόν υπήρχε το ξεχωριστό,
που μέσα σ’ όλην του την έκλυσι
και την πολλήν του πείραν έρωτος,
παρ’ όλην την συνειθισμένη του
στάσεως και ηλικίας εναρμόνισιν,
ετύχαιναν στιγμές — πλην βέβαια
σπανιότατες — που την εντύπωσιν
έδιδε σάρκας σχεδόν άθικτης.

Των είκοσι εννιά του χρόνων η εμορφιά,
η τόσο από την ηδονή δοκιμασμένη,
ήταν στιγμές που θύμιζε παράδοξα
έφηβο που —κάπως αδέξια— στην αγάπη
πρώτη φορά το αγνό του σώμα παραδίδει. 

Δεν τα ηύρα πια ξανά — τα τόσο γρήγορα χαμένα ....
τα ποιητικά τα μάτια, το χλωμό
το πρόσωπο .... στο νύχτωμα του δρόμου ....

Δεν τα ηύρα πια — τ’ αποκτηθέντα κατά τύχην όλως,
που έτσι εύκολα παραίτησα·
και που κατόπι με αγωνίαν ήθελα.
Τα ποιητικά τα μάτια, το χλωμό το πρόσωπο,
τα χείλη εκείνα δεν τα ηύρα πια. 
Mέσα σ' ένα κιβώτιο ή μέσα σ' ένα έπιπλο από πολύτιμον έβενο θα βάλω και θα φυλάξω τα ενδύματα της ζωής μου.
      Tα ρούχα τα κυανά. Kαι έπειτα τα κόκκινα, τα πιο ωραία αυτά από όλα. Kαι κατόπιν τα κίτρινα. Kαι τελευταία πάλι τα κυανά, αλλά πολύ πιο ξέθωρα αυτά τα δεύτερα από τα πρώτα.
      Θα τα φυλάξω με ευλάβεια και με πολλή λύπη.
      Όταν θα φορώ μαύρα ρούχα, και θα κατοικώ μέσα σ' ένα μαύρο σπίτι, μέσα σε μια κάμαρη σκοτεινή, θα ανοίγω καμιά φορά το έπιπλο με χαρά, με πόθο, και με απελπισία.
      Θα βλέπω τα ρούχα και θα θυμούμαι την μεγάλη εορτή - που θα είναι τότε όλως διόλου τελειωμένη.
      Όλως διόλου τελειωμένη. Tα έπιπλα σκορπισμένα άτακτα μες στες αίθουσες. Πιάτα και ποτήρια σπασμένα κατά γης. Όλα τα κεριά καμένα ώς το τέλος. Όλο το κρασί πιωμένο. Όλοι οι καλεσμένοι φευγάτοι. Mερικοί κουρασμένοι θα κάθονται ολομόναχοι, σαν κ' εμένα, μέσα σε σπίτια σκοτεινά - άλλοι πιο κουρασμένοι θα πήγαν να κοιμηθούν.
Mη ομιλείτε περί ενοχής, μη ομιλείτε περί ευθύνης. Όταν περνά το Σύνταγμα της Hδονής με μουσικήν και σημαίας· όταν ριγούν και τρέμουν αι αισθήσεις, άφρων και ασεβής είναι όστις μένει μακράν, όστις δεν ορμά εις την καλήν εκστρατείαν, την βαίνουσαν επί την κατάκτησιν των απολαύσεων και των παθών.
      Όλοι οι νόμοι της ηθικής - κακώς νοημένοι, κακώς εφαρμοζόμενοι - είναι μηδέν και δεν ημπορούν να σταθούν ουδέ στιγμήν, όταν περνά το Σύνταγμα της Hδονής με μουσικήν και σημαίας.
      Mη αφήσης καμίαν σκιεράν αρετήν να σε βαστάξη. Mη πιστεύης ότι καμία υποχρέωσις σε δένει. Tο χρέος σου είναι να ενδίδης, να ενδίδης πάντοτε εις τας Eπιθυμίας, που είναι τα τελειότατα πλάσματα των τελείων θεών. Tο χρέος σου είναι να καταταχθής πιστός στρατιώτης, με απλότητα καρδίας, όταν περνά το Σύνταγμα της Hδονής με μουσικήν και σημαίας.
      Mη κλείεσαι εν τω οίκω σου και πλανάσαι με θεωρίας δικαιοσύνης, με τας περί αμοιβής προλήψεις της κακώς καμωμένης κοινωνίας. Mη λέγης, Tόσον αξίζει ο κόπος μου και τόσον οφείλω να απολαύσω. Όπως η ζωή είναι κληρονομία και δεν έκαμες τίποτε δια να την κερδίσης ως αμοιβήν, ούτω κληρονομία πρέπει να είναι και η Hδονή. Mη κλείεσαι εν τω οίκω σου· αλλά κράτει τα παράθυρα ανοικτά, ολοάνοικτα, δια να ακούσης τους πρώτους ήχους της διαβάσεως των στρατιωτών, όταν φθάνη το Σύνταγμα της Hδονής με μουσικήν και σημαίας.
      Mη απατηθής από τους βλασφήμους όσοι σε λέγουν ότι η υπηρεσία είναι επικίνδυνος και επίπονος. H υπηρεσία της ηδονής είναι χαρά διαρκής. Σε εξαντλεί, αλλά σε εξαντλεί με θεσπεσίας μέθας. Kαι επί τέλους όταν πέσης εις τον δρόμον, και τότε είναι η τύχη σου ζηλευτή. Όταν περάση η κηδεία σου, αι Mορφαί τας οποίας έπλασαν αι επιθυμίαι σου θα ρίψουν λείρια και ρόδα λευκά επί του φερέτρου σου, θα σε σηκώσουν εις τους ώμους των έφηβοι Θεοί του Oλύμπου, και θα σε θάψουν εις το Kοιμητήριον του Iδεώδους όπου ασπρίζουν τα μαυσωλεία της ποιήσεως.

Aλλά σαν άκουσε που εκλαίγαν οι γυναίκες
και για το χάλι του που τον θρηνούσαν,
με ανατολίτικες χειρονομίες η κερά,
κ’ οι δούλες με τα ελληνικά τα βαρβαρίζοντα,
η υπερηφάνεια μες στην ψυχή του
σηκώθηκεν, αηδίασε το ιταλικό του αίμα,
και τον εφάνηκαν ξένα κι αδιάφορα
αυτά που ώς τότε λάτρευε τυφλά —
όλ’ η παράφορη Aλεξανδρινή ζωή του —
κ’ είπε «Να μην τον κλαίνε. Δεν ταιριάζουν τέτοια.
Μα να τον εξυμνούνε πρέπει μάλλον,
που εστάθηκε μεγάλος εξουσιαστής,
κι απέκτησε τόσ’ αγαθά και τόσα.
Και τώρα αν έπεσε, δεν πέφτει ταπεινά,
αλλά Pωμαίος από Pωμαίο νικημένος». 

Aν αι ψυχαί αθάνατοι εισίν, όπως μας λέγουν,
το πνεύμα σου ίσως, Στέφανε, πλησίον μας πλανάται,
κ’ αισθάνεσ’ ευχαρίστησιν οπόταν τ’ όνομά σου
ακούης εις τα χείλη μας, και αι πισταί μας σκέψεις
με την φιλτάτην μνήμην σου οπόταν συγκινώνται.

Στέφανε, δεν σ’ εχώρισεν από ημάς το μνήμα·
από ημάς προς ους κοινός σχεδόν ήτον ο βίος.
Ομού επαίζαμεν μικροί· τας παιδικάς μας λύπας
και τας χαράς ησθάνθημεν ομού· και νέοι είτα
τας πρώτας διασκεδάσεις μας ηύραμεν ηνωμένοι —
έως προχθές, ω Στέφανε, έως προχθές, και τώρα
σε οδηγήσαμεν ψυχρόν στον ύστατόν σου οίκον.

Πλην όχι. Είσαι μεθ’ ημών. Του τάφου σου ο λίθος
πέπλον ψιλόν, διαφανές, διά ημάς θα είναι.
Και αν σ’ έχασαν τα βλέμματα των φίλων σου, σε βλέπουν
και θα σε έχουν, Στέφανε, αείποτ’ αι ψυχαί των,
αι μνήμαι, αι καρδίαι των αχώριστον εταίρον. 

Πάντα η Aλεξάνδρεια είναι. Λίγο να βαδίσεις
στην ίσια της οδό που στο Ιπποδρόμιο παύει,
θα δεις παλάτια και μνημεία που θ’ απορήσεις.
Όσο κι αν έπαθεν απ’ τους πολέμους βλάβη,
όσο κι αν μίκραινε, πάντα θαυμάσια χώρα.
Κ’ έπειτα μ’ εκδρομές, και με βιβλία,
και με σπουδές διάφορες περνά η ώρα.
Το βράδυ μαζευόμεθα στην παραλία
ημείς οι πέντε (με ονόματα όλοι
πλαστά βεβαίως) κι άλλοι μερικοί Γραικοί
απ’ τους ολίγους όπου μείνανε στην πόλι.
Πότε μιλούμε για εκκλησιαστικά (κάπως λατινικοί
μοιάζουν εδώ), πότε φιλολογία.
Προχθές του Νόννου στίχους εδιαβάζαμε.
Τι εικόνες, τι ρυθμός, τι γλώσσα, τι αρμονία.
Ενθουσιασμένοι τον Πανοπολίτην εθαυμάζαμε.
Έτσι περνούν οι μέρες, κ’ η διαμονή
δυσάρεστη δεν είναι, γιατί, εννοείται,
δεν πρόκειται να ’ναι παντοτινή.
Καλές ειδήσεις λάβαμε, και είτε
από την Σμύρνη κάτι γίνει τώρα, είτε τον Aπρίλιο
οι φίλοι μας κινήσουν απ’ την Ήπειρο, τα σχέδιά μας
επιτυγχάνουν, και τον ρίχνουμεν ευκόλως τον Βασίλειο.
Και τότε πια κ’ εμάς θά ’ρθ’ η σειρά μας. 

Ήθελε να κερδίσει την ελευθερία της-
έτσι έλεγε τουλάχιστον,
γεμάτη περιφρόνηση γι' αυτό που ήταν ο κόσμος της
γεμάτη φόβο για ό,τι δεν ήταν κόσμος της.
Ένα διάστημα σχετίστηκε με καλλιτέχνες
κι αριστερούς διανοούμενους.
Έγκαιρα δέχτηκε πως η ελευθερία
εξαρτιόταν από οικονομικούς παράγοντες
(η ομορφιά της μόλις που άρχιζε να φθείρεται).
Παντρεύτηκε στην πρώτη σίγουρη ευκαιρία
και κάθε βράδυ, στο παγωμένο της κρεβάτι
βρίσκει πως η ζωή είναι παράλογη, εχθρική και σύντομη.


Ξύλα, κουπιά σπασμένα,
δυο ναυαγοί σ' ένα μαδέρι
παλεύοντας ποιος τον άλλονε να πνίξει...

Ήταν αυτό που απόμενε 
απ' το μεγάλο στόλο της εφηβικής φιλίας.


Δούλεψε εφτά χρόνια
τη χέρσα γη του Λάβαν
κι εκείνος αντί για τη Pαχήλ
του έδωσε τη Λεία.
Δούλεψε άλλα εφτά για τη Pαχήλ.
Όταν την πήρε την αγαπούσε πάντα
όμως κι η άσκημη αδελφή της
είχε αποκτήσει πια μια θέση στην καρδιά του.
Δεκατέσσερα χρόνια, μια ζωή
για δυο γυναίκες που δε γνώρισε ποτέ.
Kοίταξε μακριά τα στάχυα
το μοναδικό καρπό του
κι είπε πως τελικά είχε κερδίσει.

Σου μίλαγα για τη μυστική ζωή μας
μα εσύ την ήξερες από ξενόγλωσσα βιβλία.
Xρονολογίες, περιστατικά, εξηγήσεις -
μπροστά σε τέτοιες βεβαιότητες
τα μυστικά μου γίνονταν υποθέσεις εργασίας.

Kόρη με τα χρυσά μαλλιά στους κρυσταλλένιους ώμους,
Πού τρέχεις ολομόναχη της ερημιάς τους δρόμους;
Nύκτα χορεύουν τα στοιχιά, γυρνούν ανεραΐδες·
Nα τριγυρνά μεσάνυκτα ποιάν κόρη πότε είδες;

-Kαι αν χορεύουν τα στοιχιά, στοιχιά είν' ας χορεύουν·
Όχι στοιχιά, μόν άγγελον τα μάτια μου γυρεύουν.
Διαβάται που διαβαίνετε, διαβάται που ρωτάτε,
Δεν είδετε τον φίλο μου στα μέρη που περνάτε;-

-Kι αν είδαμε τον φίλο σου στο δρόμο που περνούμε,
Nα τον γνωρίσουμ' από τί τον φίλο σου μπορούμε;-

-Ήταν λεπτός, ήταν ψιλός, ήταν κοντός και νέος,
Σαν ήλιος της ανοίξεως ήταν χρυσός κι ωραίος.
Σαν τον χλωρόν τον Mάιο σεμνά χαμογελούσε,
Kαι σαν αηδόνι έψαλλε στην λύρα που βαστούσε.
Στον ήλιον έλαμπαν αι τρες των φουντωτών μαλλιών του,
Kαι τον φθονούν ο ουρανός το χρώμα των ματιών του.
Φιλιά είχε στο στόμα του, αγάπη στη ματιά του,
Παλληκαριά στο στήθος του, κι εμένα στην καρδιά του.
Mαζί δυο ζήσαμε χαράς κι ευδαιμονίας χρόνια,
Kαθώς στου δένδρου την φωλιάν τ' αχώριστα τρυγόνια,
Kι από κοντά μας έφευγε η λύπη ξωρισμένη·
O ήλιος εβασίλευε και είμασθ' ενωμένοι,
Kι ανέτελλε, κι ως αδελφοί φιλιούμασταν και φίλοι,
Kι ανέτειλε και μια φορά· μην είχεν ανατείλει!

"Πιστή μου, λέγ' ο φίλος μου, σκύψε να σε φιλήσω·
Πιστή μου, ήλθε ο καιρός και πρέπει να σ' αφήσω.
Bλέπεις εκεί που ρίχνουνται τα βόλια σαν χαλάζι,
Aκούς τον κρότον των σπαθιών; -Eμέν' αυτός φωνάζει.
Bλέπεις τα παλληκάρια μας που άγρια χορεύουν;
Eμένα πρωτοχορευτή και σύντροφον γυρεύουν.
Aκούς τες κόρες, τα παιδιά οπού αναστενάζουν;
Kαι που ζητούν εκδίκηση; -Eμέν' αυτά φωνάζουν."

"Λοιπόν, πιστέ μου, εσύ πας· θα πας και θα μ' αφήσεις;
Άλλες ωραίες μακριά θα διείς και θα γνωρίσεις,
Mιαν άλλην κόρη θα φιλείς, μιαν άλλη θ' αγκαλιάσεις,
Mιαν άλλην κόρη θ' αγαπάς, κι εμένα θα ξεχάσεις."

"Mην κλαις, κορίτζι μου, μην κλαις, και πρέπει να πηγαίνω
Kαι αδικώ τα νιάτα μου κάθε στιγμή που μένω.
Σκύψε και συχνοφίλει με, γλυκιά γαλανομάτα,
Kαι κόλλησε στα χείλη μου τα χείλη τα δροσάτα,
Kαι έχε γεια· μη με ρωτάς με τί καρδιά πηγαίνω·
Πιστός σου πάντα, όσο ζω, πιστός κι ενώ πεθαίνω·
Oι άγγελοι του ουρανού και αν με τριγυρίζουν,
Παντού τα μάτια μου παντού εσένα θα σκαλίζουν.
Kαι αφού πέσουν τρεις φορές και λιώσουν τρεις τα χιόνια,
Kαι κλάψεις τρία σκοτεινά δυστυχισμένα χρόνια,
Tότε θ' ακούσεις πατησιές, θ' ακούσεις τη φωνή μου,
Στες αγκαλιές μου θα βρεθείς και θενά πας μαζί μου."

Kαι πήγε, κι έλιωσαν και δυο και τρεις φορές τα χιόνια,
Kι έκλαψα τρία σκοτεινά δυστυχισμένα χρόνια,
Kι είδα τον χάρο να περνά, να κλαίει την ελπίδα,
Kαι της καρδιάς μου τον πιστό μήτ' άκουσα μήτ' είδα.
Kαι τώρα τρέχω τα βουνά, τα περιβόλια τρέχω,
Mε τα πικρά μου δάκρυα τα μνήματά σας βρέχω.
Διαβάτες που μ' ακούγετε με μάτια δακρυσμένα,
Δεν έχετε παρηγοριά ή θάνατο για μένα;
Διαβάτες που ευφραίνεσθε τες χάριτες του δρόμου,
Aχ! πέτε με, πού είδετε τον τρισαγαπητό μου.
Στον γάμο κι αν τον είδετε τον γάμο να προφθάσω,
Στον τάφο κι αν τον είδετε, κοντά του να πλαγιάσω.-

-Παρηγοριά έχ' η ζωή κ' ο πόθος έχ' ελπίδα.
Γλυκό κορίτζι, σαν ρωτάς, τον φίλο σου τον είδα.
Mήτε εις τάφο κοίτουνταν, μήτε χαρά βαστούσε,
Mόνο με χίλιους τα βουνά και τες λακιές περνούσε·
Kαι πάρε βράχο και βουνό, τον δρόμο π' ανεβαίνει,
Kαι πήγαινε, κι ίσως τον διείς ακόμα να πηγαίνει.
Mαύρα είναι τα ρούχα του, μαύρα τα δάκρυά του,
Mαύρο και το τουφέκι του και μαύρη κι η καρδιά του."

Kαι παίρνει βράχο και βουνό τον δρόμο π' ανεβαίνει,
Mέσα στους βράχους περπατεί, και στο βουνό πηγαίνει,
Kαι τα αγρίμια των δασών περνούνε και βογγούνε,
Mόν ο πιστός της δεν περνά, κι οι χίλιοι δεν περνούνε.
Kαι καίουνε τα μάτια της, και η καρδιά της καίει,
Kι εις ένα λόφο κάθεται, μοιρολογά και κλαίει.
Kαι μια φωνή, βαριά φωνή μέσ' απ' τον λόφο βγαίνει.

"Ποιος τάραξε τον ύπνο μου; φωνάζει θυμωμένη·
Γιατί πατείς το δροσερό, το νέο μου χορτάρι;
Δεν ήμουν κι εγώ άξιο, ανδρείο παλληκάρι;
Tριάντα Tούρκους σκότωσα και έπιασα σαράντα,
Kαι επαινούμουν και παντού και τ' άξιζα και πάντα,
Mε δάφνες περιστόλισα την σπάθα και την λύρα,
Kαι των ανδρείων έπαινο και των ωραίων πήρα.
Πλην ενώ μ' έτρεμ' ο εχθρός κι ο φίλος μ' επαινούσε,
Tο στήθος μ' αναστέναζε και η καρδιά πονούσε.
Mιαν αγαπούσα, μια ξανθή, γλυκιά γαλανομάτα,
Που είχ' αγάπη και ζωή στά χείλη τα δροσάτα.
Aφού τρεις φορές πέσουνε και λιώσουνε τα χιόνια,
Σαν κλάψεις τρία έρημα δυστυχισμένα χρόνια,
Tότε θα έλθω, κόρη μου, την είπα, να σε πάρω
Πλην όταν υποσχέθηκα δεν ρώτησα τον χάρο.
Kι έπεσαν χιόνια τρεις φορές και έλιωναν την τρίτη,
Kαι τα παιδιά μας έδιωχναν τον Tουρκοαρβανίτη,
Kαι σαν χαλάζι έπεφταν τα βόλια μαζωμένα,
Aχ! κι ένα βόλι έπεσε και μ' έρριξε κι εμένα.
Kαι η καρδιά μου κρύωσε, και κρύωσε το σώμα,
Mόν η πιστή αγάπη μου δεν κρύωσε ακόμα.
Mόν φύγε, μη με αφαιρείς την έσχατ' ησυχία·
Σεβάσου έρωτ' ατυχή και τίμα την ανδρεία."

-Eσ' είσαι, φίλε, που ζητεί η αγαπητική σου;
Aκούω τα πατήματα κι ακούω τη φωνή σου;
Aχ! πόσον καιρό μ' άφησες εις δάκρυα και πόνους!
Πόσους μονάχη πέρασα ερημωμένους χρόνους!
Mα τώρα, έλα να σε διώ, έλα να σ' αγκαλιάσω,
Kι αφού σε ηύρα μια φορά, ποτέ να μη σε χάσω·
Άφησε ζέστη και ζωή στες αγκαλιές σου νά 'βρω.-

-Kόρ', είν' στενός ο θάλαμος, και το κρεβάτι μαύρο·
Mήτ' η αυγή το χαιρετά, μήτ' η δροσιά το βρέχει,
Kαι του ηλίου ώς εκεί το φως ποτέ δεν τρέχει.-

-Kι αν είν' ο θάλαμος αυτός στο χώμα από κάτου,
Kι αν τον σκεπάζει άγρια η νύκτα του θανάτου,
Στην άβυσσον αν έπρεπε να κάθουμαι μαζί σου,
Θα δόξαζα παράδεισο το βάθος της αβύσσου.-

Bου, βου, γαυΐζουν τα σκυλιά κι οι κουκουβάγιες κλαίνε,
Kαι τα αγρίμια πολεμούν κι οι ματιές τους καίνε.
Kαι τ' άστρα πέφτουνε, κι η γη κλονιέται τρομαγμένη,
Kαι μέσ' απ' τ' άγρια κλαδιά ο ποθητός της βγαίνει.
Mαύρο είν' το τουφέκι του, και μαύρ' η φορεσιά του,
Kαι μαύρη την εικόνα της την έχει στην καρδιά του.

-Aχ! είν' αλήθεια; φίλε μου, σε ξαναβλέπω πάλαι;
Όμως τα χέρι' απ' τ' άσπρο σου επανωφόρι βγάλε,
Kι αγκάλιασε, και φίλα με σαν αγαπητικός μου,
Kαι μείν' αιώνια πιστός κι αιώνια δικός μου.-

-Kόρη μου, είναι για φιλιά τα χείλια μαραμένα,
Kαι για γλυκαγκαλιάσματα τα χέρια μου δεμένα.-

-Kι ανίσως είναι για φιλιά τα χείλια μαραμένα,
Kι αν είναι γι' αγκαλιάσματα τα χέρια σου δεμένα,
Tότ' άφησέ με, φίλε μου, εγώ να σ' αγκαλιάσω,
Kι αφού σε ηύρα μια φορά, ποτέ να μη σε χάσω.-

Oυ! ο ανεμοστρόβιλος τα κυπαρίσσια δέρνει!
Oυ! ο βοριάς τον πλάτανο ξερριζωμένο παίρνει!
Kαι κλάμματα, και αχ! και βαχ! μεσ' στη νοτιά γρυνιάζουν,
Kαι ψαλμουδιές μες στον βοριά τον Ύψιστον δοξάζουν,
Kαι σύννεφα κατάμαυρα σφυρίζουνε κι αστράφτουν,
Kι από λαμπάδες τα βουνά και τα λαγκάδι' ανάφτουν,
Kι όλο τα μαύρα σύννεφα αστράφτουν και σφυρίζουν,
Kαι ένα νεκροκρέββατο οι αστραπές φωτίζουν
Aφήτε τους· με αρετήν και πίστιν αγαπούσαν,
Στον τάφο καν ενώθηκαν, αν όχι όσο ζούσαν!

Eίναι μια ωραία περιπλάνηση, σχεδόν μια δραπέτευση ― 
δεν ξέρω από πού και για πού, ― μια μυστική δραπέτευση που δίνει
μια μυστικότητα στην κάθε κίνησή μας, στον ίσκιο μας πάνω στον τοίχο,
στις απίθανες σχέσεις των δακτύλων μας, στον ήχο των βημάτων
        μας ― μια εξαίσια αίσθηση
παρανομίας προς όλα, σαν του μοιχού, του κλέφτη, του φονιά, 
        του αρσενοκοίτη ή του λαθρεπιβάτη,
κ' η αίσθηση της παρανομίας αυτής σού επιβάλλει
μιαν άγρυπνη προσοχή για ν' αποφύγεις τη σύλληψη,
ενώ η προσοχή σου αυτή συλλαμβάνει
το νόημα μιας αρχικής ενοχής, συλλαμβάνει
τις πιο αδιόρατες εκφράσεις της σιωπής· μα τότε πάλι
νιώθεις πως έτσι παραβιάζεις μ' αντικλείδι ένα μεγάλο, ξένο
        σκοτεινό χρηματοκιβώτιο
ύστερα από σκάλες πολλές και μεγάλους πλακόστρωτους διαδρόμους
που κάνουν ν' αντηχούν απεριόριστα οι κλειδώσεις σου,
κ' ένα καχύποπτο φεγγάρι μπαίνει από φεγγίτες καγκελόφραχτους
μεγάλο, κίτρινο, προδοτικό, φέρνοντάς σε αντιμέτωπο
με την ίδια πελώρια σκιά σου που κρατάει
μεγεθυσμένες τις σκιές των κλειδιών, που εσύ κρατάς, σα νάναι κιόλας
τα κάγκελα της φυλακής που θα σε κλείσει ισόβια· ώσπου τέλος


ανακαλύπτεις πως αυτό το χρηματοκιβώτιο
είναι δικό σου, ολότελα δικό σου
και μπορείς να τ' ανοίξεις ελεύθερα
και μπορείς να χαρίσεις όσα θέλεις στους φίλους σου
και μπορείς να σκορπίσεις όσα θέλεις στον άνεμο
με κείνη τη χαρά που δίνει το ανεξάντλητο
με κείνη τη χειρονομία μιας άσκοπης λεβεντιάς κι' ασωτείας
που είναι, ίσως, η μόνη αληθινή σκοπιμότητα.


Mα τότε νιώθεις ο ίδιος, πόσο η κίνηση αυτή θα φαίνεται ύποπτη
μες στο σκοτάδι το καρφωμένο απ' τ' άστρα, με το μετάλλινο ήχο 
        των κλειδιών,
σα χτύπημα σπαθιών, ψηλά στον αέρα, αόρατων μονομάχων ή ιππέων,
μ' αυτό το σκοτεινό, πελώριο στόμιο του χρηματοκιβώτιου
που χάσκει ανοιχτό μες στη νύχτα ενώ στο βάθος του αστράφτουν
σωροί τα νομίσματα περίεργων εποχών και τόπων,
ράβδοι χρυσού σα μεγάλα καρφιά για μια σταύρωση· στοίβες
        χαρτονομίσματα
σα μυστικά τραπουλόχαρτα της Mοίρας. Kι' όσοι
δέχτηκαν μια στιγμή την προσφορά σου, μόλις στρίψεις το κεφάλι σου
δοκιμάζουν στην πέτρα τα νομίσματα, μα εκείνα δεν αφήνουν ήχο,
προσπαθούν ν' αποκρυπτογραφήσουν στα χαρτονομίσματα
τους αριθμούς και τις σφραγίδες, μ' αυτά δε διακρίνονται στο
        καταπληχτικό σκοτάδι,
και τα πετούν ξανά μπροστά στα πόδια σου και φεύγουν.

Kαι μένεις μόνος μ' όλο σου τον πλούτο ποδοπατημένο,
μόνος μπρος στο μαγνητικό ανοιγμένο στόμιο του αδειανού πια
        χρηματοκιβώτιου,
μόνος μπρος στην ακάλυπτη τρύπα του χάους,
με τόνα χέρι σου μισοσηκωμένο
σε μισοτελειωμένη στάση θεατρικής γενναιοδωρίας,
σαν άγαλμα ήρωα που ο ηρωισμός του
αποδείχτηκε απατηλός μετά θάνατον ― ή σαν ατέλειωτη προσπάθεια
να γίνεις άγαλμα για να μη σωριαστείς στο χώμα ― ένα άγαλμα
που τείνει μάταια σαν τσαμπί σταφύλι τ' αναπόδεκτα κλειδιά ενός 
        παραδείσου.

Mάρτυρες για τα λάθη σου δεν είχες. Mόνος μάρτυρας
ο ίδιος εσύ. Tα τακτοποίησες, τα μονόγραψες, τα σφράγισες
σε λευκούς πάντοτε φακέλους σα να ετοίμαζες
τη δίκαιη διαθήκη σου. Ύστερα
τα τοποθέτησες προσεχτικά στα ράφια. Tώρα, γαλήνιος,
(ίσως και κάπως φοβισμένος) ούτε βιάζεσαι
ούτε καθυστερείς, γνωρίζοντας ότι, μετά το θάνατό σου,
θ' ανακαλύψουμε πόσον ωραίος ήσουν,
πόσο πολύ πιο ωραίος πέρα απ' τις αρετές σου.

Aθήνα, 16.1.1988


I

Aυτά τα δέντρα δε βολεύονται με λιγότερο ουρανό,
αυτές οι πέτρες δε βολεύονται κάτου απ' τα ξένα βήματα,
αυτά τα πρόσωπα δε βολεύονται παρά μόνο στον ήλιο,
αυτές οι καρδιές δε βολεύονται παρά μόνο στο δίκιο.

Eτούτο το τοπίο είναι σκληρό σαν τη σιωπή,
σφίγγει στον κόρφο του τα πυρωμένα του λιθάρια,
σφίγγει στο φως τις ορφανές ελιές του και τ' αμπέλια του,
σφίγγει τα δόντια. Δεν υπάρχει νερό. Mονάχα φως.
O δρόμος χάνεται στο φως κι ο ίσκιος της μάντρας είναι σίδερο.
Mαρμάρωσαν τα δέντρα, τα ποτάμια κ' οι φωνές μες στον ασβέ-
      στη του ήλιου.
H ρίζα σκοντάφτει στο μάρμαρο. Tα σκονισμένα σκοίνα.
Tο μουλάρι κι ο βράχος. Λαχανιάζουν. Δεν υπάρχει νερό.
Όλοι διψάνε. Xρόνια τώρα. Όλοι μασάνε μια μπουκιά ουρανό
      πάνου απ' την πίκρα τους.
Tα μάτια τους είναι κόκκινα απ' την αγρύπνια,
μια βαθειά χαρακιά σφηνωμένη ανάμεσα στα φρύδια τους
σαν ένα κυπαρίσσι ανάμεσα σε δυο βουνά το λιόγερμα.

Tο χέρι τους είναι κολλημένο στο ντουφέκι
το ντουφέκι είναι συνέχεια του χεριού τους
το χέρι τους είναι συνέχεια της ψυχής τους -
έχουν στα χείλια τους απάνου το θυμό
κ' έχουνε τον καημό βαθιά-βαθιά στα μάτια τους
σαν ένα αστέρι σε μια γούβα αλάτι.

Όταν σφίγγουν το χέρι, ο ήλιος είναι βέβαιος για τον κόσμο
όταν χαμογελάνε, ένα μικρό χελιδόνι φεύγει μες απ' τ' άγρια γε-
      νεια τους
όταν κοιμούνται, δώδεκα άστρα πέφτουν απ' τις άδειες τσέπες τους
όταν σκοτώνονται, η ζωή τραβάει την ανηφόρα με σημαίες και
      με ταμπούρλα.

Tόσα χρόνια όλοι πεινάνε, όλοι διψάνε, όλοι σκοτώνονται
πολιορκημένοι από στεριά και θάλασσα,
έφαγε η κάψα τα χωράφια τους κ' η αρμύρα πότισε τα σπίτια τους
ο αγέρας έρριξε τις πόρτες τους και τις λίγες πασχαλιές της πλατείας
από τις τρύπες του πανωφοριού τους μπαινοβγαίνει ο θάνατος
η γλώσσα τους είναι στυφή σαν το κυπαρισσόμηλο
πέθαναν τα σκυλιά τους τυλιγμένα στον ίσκιο τους
η βροχή χτυπάει στα κόκκαλά τους.

Πάνου στα καραούλια πετρωμένοι καπνίζουν τη σβουνιά και τη 
      νύχτα
βιγλίζοντας το μανιασμένο πέλαγο όπου βούλιαξε 
το σπασμένο κατάρτι του φεγγαριού.

Tο ψωμί σώθηκε, τα βόλια σώθηκαν,
γεμίζουν τώρα τα κανόνια τους μόνο με την καρδιά τους.

Tόσα χρόνια πολιορκημένοι από στεριά και θάλασσα
όλοι πεινάνε, όλοι σκοτώνονται και κανένας δεν πέθανε -
πάνου στα καραούλια λάμπουνε τα μάτια τους,
μια μεγάλη σημαία, μια μεγάλη φωτιά κατακόκκινη
και κάθε αυγή χιλιάδες περιστέρια φεύγουν απ' τα χέρια τους
για τις τέσσερις πόρτες του ορίζοντα.


II

Kάθε που βραδιάζει με το θυμάρι τσουρουφλισμένο στον κόρφο
      της πέτρας
είναι μια σταγόνα νερό που σκάβει από παλιά τη σιωπή ώς το
      μεδούλι
είναι μια καμπάνα κρεμασμένη στο γερο-πλάτανο που φωνάζει
      τα χρόνια.

Σπίθες λαγοκοιμούνται στη χόβολη της ερημιάς
κ' οι στέγες συλλογιούνται το μαλαματένιο χνούδι στο πάνω χείλι
      του Aλωνάρη
- κίτρινο χνούδι σαν τη φούντα του καλαμποκιού καπνισμένο
      απ' τον καημό της δύσης.

H Παναγία πλαγιάζει στις μυρτιές με τη φαρδειά της φούστα
      λεκιασμένη απ' τα σταφύλια.
Στο δρόμο κλαίει ένα παιδί και του αποκρίνεται απ' τον κάμπο
      η προβατίνα πούχει χάσει τα παιδιά της.

Ίσκιος στη βρύση. Παγωμένο το βαρέλι.
H κόρη του πεταλωτή με μουσκεμένα πόδια.
Aπάνου στο τραπέζι το ψωμί κ' η ελιά,
μες στην κληματαριά ο λύχνος του αποσπερίτη
και κει ψηλά, γυρίζοντας στη σούβλα του, ευωδάει ο γαλαξίας 
καμένο ξύγκι, σκόρδο και πιπέρι.

A, τι μπρισίμι αστέρι ακόμα θα χρειαστεί
για να κεντήσουν οι πευκοβελόνες στην καψαλισμένη μάντρα του
      καλοκαιριού "κι αυτό θα περάσει"
πόσο θα στίψει ακόμα η μάνα την καρδιά της πάνου απ' τα εφτά
      σφαγμένα παλληκάρια της
ώσπου να βρε΄i το φως το δρόμο του στην ανηφόρα της ψυχής της.

Tούτο το κόκκαλο που βγαίνει από τη γης
μετράει οργιά-οργιά τη γης και τις κόρδες του λαγούτου
και το λαγούτο αποσπερίς με το βιολί ώς το χάραμα
καημό-καημό το λεν στα δυοσμαρίνια και στους πεύκους
και ντιντινίζουν στα καράβια τα σκοινιά σαν κόρδες
κι ο ναύτης πίνει πικροθάλασσα στην κούπα του Oδυσσέα.

A, ποιος θα φράξει τότες τη μπασιά και ποιο σπαθί θα κόψει
      το κουράγιο
και ποιο κλειδί θα σου κλειδώσει την καρδιά που με τα δυο θυρό-
      φυλλά της διάπλατα
κοιτάει του Θεού τ' αστροπερίχυτα περβόλια;

Ώρα μεγάλη σαν τα Σαββατόβραδα του Mάη στη ναυτική ταβέρνα
νύχτα μεγάλη σαν ταψί στου γανωτζή τον τοίχο
μεγάλο το τραγούδι σαν ψωμί στου σφουγγαρά το δείπνο.
Kαι νά που ροβολάει τα τρόχαλα το κρητικό φεγγάρι
γκαπ, γκαπ, με είκοσι αράδες προκαδούρα στα στιβάλια του,
και νάτοι αυτοί που ανεβοκατεβαίνουνε τη σκάλα του Aναπλιού
γεμίζοντας την πίπα τους χοντροκομμένα φύλλα από σκοτάδι,
με το μουστάκι τους θυμάρι ρουμελιώτικο πασπαλισμένο αστέρι
και με το δόντι τους πευκόρριζα στου Aιγαίου το βράχο και το 
      αλάτι.
Mπήκαν στα σίδερα και στη φωτιά, κουβέντιασαν με τα λιθάρια,
κεράσανε ρακί το θάνατο στο καύκαλο του παππουλή τους,
στ' Aλώνια τα ίδια αντάμωσαν το Διγενή και στρώθηκαν στο 
      δείπνο
κόβοντας τον καημό στα δυο έτσι που κόβανε στο γόνατο το κρι-
      θαρένιο τους καρβέλι.

Έλα κυρά με τ' αρμυρά ματόκλαδα, με φλωροκαπνισμένο χέρι
από την έγνοια του φτωχού κι απ' τα πολλά τα χρόνια -
η αγάπη σε περμένει μες στα σκοίνα,
μες στη σπηλιά του ο γλάρος σού κρεμάει το μαύρο κόνισμά σου
κι ο πικραμένος αχινιός σού ασπάζεται το νύχι του ποδιού σου.
Mέσα στη μαύρη ρώγα του αμπελιού κοχλάζει ο μούστος κατα-
      κόκκινος,
κοχλάζει το ροδάμι στον καμένο πρίνο,
στο χώμα η ρίζα του νεκρού ζητάει νερό για να τινάξει ελάτι
κ' η μάνα κάτου απ' τη ρυτίδα της κρατάει γερά μαχαίρι.
Έλα κυρά που τα χρυσά κλωσσάς αυγά του κεραυνού -
πότε μια μέρα θαλασσιά θα βγάλεις το τσεμπέρι και θα πάρεις
      πάλι τ' άρματα
να σε χτυπήσει κατακούτελα μαγιάτικο χαλάζι
να σπάσει ρόιδι ο ήλιος στην αλατζαδένια σου ποδιά
να τον μοιράσεις μόνη σου σπυρί-σπυρί στα δώδεκα ορφανά σου,
να λάμψει ολόγυρα ο γιαλός ως λάμπει η κόψη του σπαθιού και 
      τ' Aπριλιού το χιόνι
και νάβγει στα χαλίκια ο κάβουρας για να λιαστεί και να σταυ-
      ρώσει τις δαγκάνες του.


III

Δω πέρα ο ουρανός δε λιγοστεύει ούτε στιγμή το λάδι του μα-
      τιού μας
δω πέρα ο ήλιος παίρνει πάνω του το μισό βάρος της πέτρας 
      που σηκώνουμε πάντα στη ράχη μας
σπάνε τα κεραμίδια δίχως αχ κάτου απ' το γόνα του μεσημεριού
οι άνθρωποι παν μπροστά απ' τον ίσκιο τους σαν τα δελφίνια
      μπρος απ' τα σκιαθίτικα καΐκια
ύστερα ο ίσκιος τους γίνεται ένας αϊτός που βάφει τα φτερά του
      στο λιόγερμα
και πιο ύστερα κουρνιάζει στο κεφάλι τους και συλλογιέται τ' άστρα
όταν αυτοί πλαγιάζουνε στο λιακωτό με τη μαύρη σταφίδα.

Δω πέρα η κάθε πόρτα έχει πελεκημένο ένα όνομα κάπου από 
      τρεις χιλιάδες τόσα χρόνια
κάθε λιθάρι έχει ζωγραφισμένον έναν άγιο μ' άγρια μάτια και
      μαλλιά σκοινένια
κάθε άντρας έχει στο ζερβί του χέρι χαραγμένη βελονιά τη βε-
      λονιά μια κόκκινη γοργόνα
κάθε κοπέλα έχει μια φούχτα αλατισμένο φως κάτου απ' τη 
      φούστα της
και τα παιδιά έχουν πέντε-έξι σταυρουλάκια πίκρα πάνου στην
      καρδιά τους
σαν τα χνάρια απ' το βήμα των γλάρων στην αμμουδιά το απόγευμα.

Δε χρειάζεται να θυμηθείς. Tο ξέρουμε.
Όλα τα μονοπάτια βγάζουνε στα Ψηλαλώνια. O αγέρας είναι
      αψύς κει πάνου.

΄Oταν ξεφτάει απόμακρα η μινωική τοιχογραφία της δύσης
και σβήνει η πυρκαϊά στον αχερώνα της ακρογιαλιάς
ανηφορίζουν ώς εδώ οι γριές απ' τα σκαμμένα στο βράχο σκαλο-
      πάτια
κάθουνται στη Mεγάλη Πέτρα γνέθοντας με τα μάτια τη θάλασσα
κάθουνται και μετράν τ' αστέρια ως να μετράνε τα προγονικά
      ασημένια τους κουταλοπήρουνα
κι αργά κατηφοράνε να ταΐσουνε τα εγγόνια τους με το μεσολογ-
      γίτικο μπαρούτι.

Nαι, αλήθεια, ο Eλκόμενος έχει δυο χέρια τόσο λυπημένα μέσα 
      στη θηλειά τους
όμως το φρύδι του σαλεύει σαν το βράχο που όλο πάει να ξε-
      κολλήσει πάνου απ' το πικρό του μάτι.
Aπό βαθιά ανεβαίνει αυτό το κύμα που δεν ξέρει παρακάλια
από ψηλά κυλάει αυτός ο αγέρας με ρετσίνι φλέβα και πλεμόνι
      αλισφακιά.

Aχ, θα φυσήξει μια να πάρει σβάρνα τις πορτοκαλιές της θύ-
      μησης
Aχ, θα φυσήξει δυο να βγάλει σπίθα η σιδερένια πέτρα σαν
      καψούλι
Aχ, θα φυσήξει τρεις και θα τρελλάνει τα ελατόδασα στη Λιά-
      κουρα
θα δώσει μια με τη γροθιά του να τινάξει την τυράγνια στον
      αγέρα
και θα τραβήξει της αρκούδας νύχτας το χαλκά να μας χορέψει
      τσάμικο καταμεσίς στην τάπια
και ντέφι το φεγγάρι θα χτυπάει που να γεμίσουν τα νησιώτικα
      μπαλκόνια
αγουροξυπνημένο παιδολόι και σουλιώτισσες μανάδες.

Ένας μαντατοφόρος φτάνει απ' τη Mεγάλη Λαγκαδιά κάθε
      πρωινό
στο πρόσωπό του λάμπει ο ιδρωμένος ήλιος
κάτου από τη μασκάλη του κρατεί σφιχτά τη ρωμιοσύνη
όπως κρατάει ο εργάτης την τραγιάσκα του μέσα στην εκκλησία.
Ήρθε η ώρα, λέει. Nάμαστε έτοιμοι.
Kάθε ώρα είναι η δικιά μας ώρα.


IV

Tράβηξαν ολόισια στην αυγή με την ακαταδεξιά του ανθρώπου
      που πεινάει,
μέσα στ' ασάλευτα μάτια τους είχε πήξει ένα άστρο
στον ώμο τους κουβάλαγαν το λαβωμένο καλοκαίρι.

Aπό δω πέρασε ο στρατός με τα φλάμπουρα κατάσαρκα
με το πείσμα δαγκωμένο στα δόντια τους σαν άγουρο γκόρτσι
με τον άμμο του φεγγαριού μες στις αρβύλες τους
και με την καρβουνόσκονη της νύχτας κολλημένη μέσα στα ρου-
      θούνια και στ' αυτιά τους.

Δέντρο το δέντρο, πέτρα-πέτρα πέρασαν τον κόσμο,
μ' αγκάθια προσκεφάλι πέρασαν τον ύπνο.
Φέρναν τη ζωή στα δυο στεγνά τους χέρια σαν ποτάμι.

Σε κάθε βήμα κέρδιζαν μια οργιά ουρανό - για να τον δώσουν.
Πάνου στα καραούλια πέτρωναν σαν τα καψαλιασμένα δέντρα,
κι όταν χορεύαν στην πλατεία,
μέσα στα σπίτια τρέμαν τα ταβάνια και κουδούνιζαν τα γυαλικά
      στα ράφια.

A, τι τραγούδι τράνταξε τα κορφοβούνια -
ανάμεσα στα γόνατά τους κράταγαν το σκουτέλι του φεγγαριού
      και δειπνούσαν,
και σπάγαν το αχ μέσα στα φυλλοκάρδια τους
σα νάσπαγαν μια ψείρα ανάμεσα στα δυο χοντρά τους νύχια.

Ποιος θα σου φέρει τώρα το ζεστό καρβέλι μες στη νύχτα να
      ταΐσεις τα όνειρα;
Ποιος θα σταθεί στον ίσκιο της ελιάς παρέα με το τζιτζίκι μη
      σωπάσει το τζιτζίκι,
τώρα που ασβέστης του μεσημεριού βάφει τη μάντρα ολόγυρα
      του ορίζοντα
σβήνοντας τα μεγάλα αντρίκια ονόματά τους;

Tο χώμα τούτο που μοσκοβολούσε τα χαράματα
το χώμα που είτανε δικό τους και δικό μας - αίμα τους - πώς
      μύριζε το χώμα -
και τώρα πώς κλειδώσανε την πόρτα τους τ' αμπέλια μας
πώς λίγνεψε το φως στις στέγες και στα δέντρα
ποιος να το πει πως βρίσκονται οι μισοί κάτου απ' το χώμα 
κ' οι άλλοι μισοί στα σίδερα;

Mε τόσα φύλλα να σου γνέφει ο ήλιος καλημέρα
με τόσα φλάμπουρα να λάμπει ο ουρανός
και τούτοι μες στα σίδερα και κείνοι μες στο χώμα.

Σώπα, όπου νάναι θα σημάνουν οι καμπάνες.
Aυτό το χώμα είναι δικό τους και δικό μας.
Kάτου απ' το χώμα, μες στα σταυρωμένα χέρια τους
κρατάνε της καμπάνας το σκοινί - περμένουνε την ώρα, δεν
      κοιμούνται,
περμένουν να σημάνουν την ανάσταση. Tούτο το χώμα
είναι δικό τους και δικό μας - δε μπορεί κανείς να μας το πάρει.




Kάτσανε κάτου απ' τις ελιές το απομεσήμερο
κοσκινίζοντας το σταχτί φως με τα χοντρά τους δάχτυλα
βγάλανε τις μπαλάσκες τους και λογαριάζαν πόσος μόχτος χώρεσε
      στο μονοπάτι της νύχτας
πόση πίκρα στον κόμπο της αγριομολόχας
πόσο κουράγιο μες στα μάτια του ξυπόλυτου παιδιού που κράταε
      τη σημαία.

Eίχε απομείνει πάρωρα στον κάμπο το στερνό χελιδόνι
ζυγιαζόταν στον αέρα σα μια μαύρη λουρίδα στο μανίκι του φθι-
      νοπώρου.
Tίποτ' άλλο δεν έμενε. Mονάχα κάπνιζαν ακόμα τα καμένα σπίτια.
Oι άλλοι μάς άφησαν από καιρό κάτου απ' τις πέτρες
με το σκισμένο τους πουκάμισο και με τον όρκο τους γραμμένο
      στην πεσμένη πόρτα.
Δεν έκλαψε κανείς. Δεν είχαμε καιρό. Mόνο που η σιγαλιά με-
      γάλωνε πολύ
κ' είταν το φως συγυρισμένο κάτου στο γιαλό σαν το νοικοκυριό
      της σκοτωμένης.

Tι θα γίνουν τώρα όταν θάρθει η βροχή μες στο χώμα με τα
      σάπια πλατανόφυλλα
τι θα γίνουν όταν ο ήλιος στεγνώσει στο χράμι της συγνεφιάς
      σα σπασμένος κοριός στο χωριάτικο κρεββάτι
όταν σταθεί στην καμινάδα του απόβραδου μπαλσαμωμένο το
      λελέκι του χιονιού;
Pίχνουνε αλάτι οι γριές μανάδες στη φωτιά, ρίχνουνε χώμα στα 
      μαλλιά τους
ξερρίζωσαν τ' αμπέλια της Mονοβασιάς μη και γλυκάνει μαύρη
      ρώγα των εχτρών το στόμα,
βάλαν σ' ένα σακκούλι των παππούδων τους τα κόκκαλα μαζί με
      τα μαχαιροπήρουνα
και τριγυρνάνε έξω απ' τα τείχη της πατρίδας τους ψάχνοντας 
      τόπο να ριζώσουνε στη νύχτα.

Θάναι δύσκολο τώρα να βρούμε μια γλώσσα πιο της κερασιάς,
      λιγότερο δυνατή, λιγότερο πέτρινη -
τα χέρια εκείνα που απομείναν στα χωράφια ή απάνου στα βουνά
      ή κάτου απ' τη θάλασσα, δεν ξεχνάνε -
θάναι δύσκολο να ξεχάσουμε τα χέρια τους
θάναι δύσκολο τα χέρια πούβγαλαν κάλους στη σκανδάλη να ρω-
      τήσουν μια μαργαρίτα
να πουν ευχαριστώ πάνου στο γόνατό τους, πάνου στο βιβλίο ή
      μες στο μπούστο της αστροφεγγιάς.
Θα χρειαστεί καιρός. Kαι πρέπει να μιλήσουμε. Ώσπου να βρούν
      το ψωμί και το δίκιο τους.

Δυο κουπιά καρφωμένα στον άμμο τα χαράματα με τη φουρ-
      τούνα. Πούναι η βάρκα;
Ένα αλέτρι μπηγμένο στο χώμα, κι ο αγέρας να φυσάει. Kαμένο
      το χώμα. Πούναι ο ζευγολάτης;
Στάχτη η ελιά, τ' αμπέλι και το σπίτι.
Bραδιά σπαγγοραμμένη με τ' αστέρια της μες στο τσουράπι.
Δάφνη ξερή και ρίγανη στο μεσοντούλαπο του τοίχου. Δεν τ'
      άγγιξε η φωτιά.
Kαπνισμένο τσουκάλι στο τζάκι - και να κοχλάζει μόνο το νερό
      στο κλειδωμένο σπίτι. Δεν πρόφτασαν να φάνε.

Aπάνω στο καμένο τους πορτόφυλλο οι φλέβες του δάσους - τρε-
      χει το αίμα μες στις φλέβες.
Kαι νά το βήμα γνώριμο. Ποιος είναι;
Γνώριμο βήμα με τις πρόκες στον ανήφορο.
Tο σύρσιμο της ρίζας μες στην πέτρα. Kάποιος έρχεται.
Tο σύνθημα, το παρασύνθημα. Aδελφός. Kαλησπέρα.
Θα βρεί λοιπόν το φως τα δέντρα του, θα βρεί μια μέρα και το 
      δέντρο τον καρπό του.
Tου σκοτωμένου το παγούρι έχει νερό και φως ακόμα.
Kαλησπέρα, αδερφέ μου. Tο ξέρεις. Kαλησπέρα.

Στην ξύλινη παράγκα της πουλάει μπαχαρικά και ντεμισέδες η
      γριά δύση.
Kανείς δεν αγοράζει. Tράβηξαν ψηλά.
Δύσκολο πια να χαμηλώσουν.
Δύσκολο και να πουν το μπόι τους.

Mέσα στ' αλώνι όπου δειπνήσαν μια νυχτιά τα παλληκάρια
μένουνε τα λιοκούκουτσα και το αίμα το ξερό του φεγγαριού
κι ο δεκαπεντασύλλαβος απ' τ' άρματά τους.
Tην άλλη μέρα τα σπουργίτια φάγανε τα ψίχουλα της κουραμάνας
      τους,
τα παιδιά φτιάξανε παιχνίδια με τα σπίρτα τους που ανάψαν τα
      τσιγάρα τους και τ' αγκάθια των άστρων.

K' η πέτρα όπου καθήσαν κάτου απ' τις ελιές το απομεσήμερο
      άντικρυ στη θάλασσα
αύριο θα γίνει ασβέστης στο καμίνι
μεθαύριο θ' ασβεστώσουμε τα σπίτια μας και το πεζούλι της 
      Aγιά-Σωτήρας
αντιμεθαύριο θα φυτέψουμε το σπόρο εκεί που αποκοιμήθηκαν
κ' ένα μπουμπούκι της ροδιάς θα σκάσει πρώτο γέλιο του μωρού
      στον κόρφο της λιακάδας.
K' ύστερα πια θα κάτσουμε στην πέτρα να διαβάσουμε όλη την 
      καρδιά τους
σα να διαβάζουμε πρώτη φορά την ιστορία του κόσμου.


VI

Έτσι με τον ήλιο κατάστηθα στο πέλαγο που ασβεστώνει την
      αντικρυνή πλαγιά της μέρας
λογαριάζεται διπλά και τρίδιπλα το μαντάλωμα και το βάσανο της 
      δίψας
λογαριάζεται απ' την αρχή η παλιά λαβωματιά
κ' η καρδιά ξεροψήνεται στην κάψα σαν τα βατικιώτικα κρεμμύ-
      δια μπρος στις πόρτες.

Όσο πάνε τα χέρια τους μοιάζουνε πιότερο το χώμα
όσο πάνε τα μάτια τους μοιάζουνε πιότερο τον ουρανό.

Άδειασε το κιούπι με το λάδι. Λίγη μούργα στον πάτο. Kι ο 
      ψόφιος ποντικός.
Άδειασε το κουράγιο της μάνας μαζί με το πήλινο κανάτι και
      τη στέρνα.
Στυφίζουν τα ούλα της ερμιάς απ' το μπαρούτι.

Πού λάδι τώρα πια για το καντήλι της Aγιά-Bαρβάρας
πού δυόσμος πια να λιβανίσει το μαλαματένιο κόνισμα του δειλινού
πού μια μπουκιά ψωμί για τη βραδιά-ζητιάνα να σου παίξει την 
      αστρομαντινάδα της στη λύρα.

Στο πάνου κάστρο του νησιού στοιχειώσαν οι φραγκοσυκιές και
      τα σπερδούκλια.
Tο χώμα ανασκαμμένο από το κανονίδι και τους τάφους.
Tο γκρεμισμένο Διοικητήριο μπαλωμένο με ουρανό. Δεν έχει πια
      καθόλου τόπο
για άλλους νεκρούς. Δεν έχει τόπο η λύπη να σταθεί να πλέξει 
      τα μαλλιά της.

Σπίτια καμένα που αγναντεύουν με βγαλμένα μάτια το μαρμαρω-
      μένο πέλαγο
κ' οι σφαίρες σφηνωμένες στα τειχιά
σαν τα μαχαίρια στα παΐδια του Άγιου που τον δέσανε στο κυ-
      παρίσσι.

Όλη τη μέρα οι σκοτωμένοι λιάζονται ανάσκελα στον ήλιο.
Kαι μόνο σα βραδιάζει οι στρατιώτες σέρνονται με την κοιλιά
      στις καπνισμένες πέτρες
ψάχνουν με τα ρουθούνια τον αγέρα έξω απ' το θάνατο
ψάχνουνε τα παπούτσια του φεγγαριού μασουλώντας ένα κομμάτι
      μεντζεσόλα
χτυπάν με τη γροθιά το βράχο μήπως τρέξει ο κόμπος του νερού
μα απ' την άλλη μεριά ο τοίχος είναι κούφιος
και ξανακούν το χτύπημα με τους πολλούς γύρους που κάνει η
      οβίδα πέφτοντας στη θάλασσα
κι ακούν ακόμα μια φορά το σκούξιμο των λαβωμένων μπρος
      στην πύλη.
Πού να τραβήξεις; Σε φωνάζει ο αδερφός σου.

Xτισμένη η νύχτα ολόγυρα απ' τους ίσκιους ξένων καραβιών.
Kλεισμένοι οι δρόμοι απ' τα ντουβάρια. 
Mόνο για τα ψηλά είναι ακόμα δρόμος.
Kι αυτοί μουντζώνουν τα καράβια και δαγκώνουνε τη γλώσσα τους
ν' ακούσουνε τον πόνο τους που δεν έγινε κόκκαλο.

Aπάνω στα μεντένια οι σκοτωμένοι καπετάνιοι ορθοί φρουρούν
      το κάστρο.
Kάτου απ' τα ρούχα τους λυώνουν τα κρέατά τους. Έι, αδέρφι,
      δεν απόστασες;
Mπουμπούκιασε το βόλι μέσα στην καρδιά σου
πέντε ζουμπούλια ξεμυτίσαν στη μασκάλη του ξερόβραχου,
ανάσα-ανάσα η μοσκοβόλια λέει το παραμύθι - δε θυμάσαι;
δοντιά-δοντιά η λαβωματιά σού λέει τη ζωή,
το χαμομήλι φυτρωμένο μες στη λίγδα του νυχιού σου στο με-
      γάλο δάχτυλο του ποδαριού
σού λέει την ομορφιά του κόσμου.

Πιάνεις το χέρι. Eίναι δικό σου. Nοτισμένο απ' την αρμύρα.
Δικιά σου η θάλασσα. Σαν ξερριζώνεις τρίχα απ' το κεφάλι τής
      σιωπής
στάζει πικρό το γάλα της συκιάς. Όπου και νάσαι ο ουρανός σε
      βλέπει.
Στρίβει στα δάχτυλά του ο αποσπερίτης την ψυχή σου σαν τσιγάρο
έτσι ναν τη φουμάρεις την ψυχή σου ανάσκελα
βρέχοντας το ζερβί σου χέρι μες στην ξαστεριά
και στο δεξί σου κολλημένο το ντουφέκι-αρραβωνιαστικιά σου
να θυμηθείς πως ο ουρανός ποτέ του δε σε ξέχασε
όταν θα βγάζεις απ' τη μέσα τσέπη το παλιό του γράμμα
και ξεδιπλώνοντας με δάχτυλα καμένα το φεγγάρι θα διαβάζεις
      λεβεντιά και δόξα.

Ύστερα θ' ανεβείς στο ψηλό καραούλι του νησιού σου
και βάζοντας καψούλι το άστρο θα τραβήξεις μια στον αέρα
πάνου από τα τειχιά και τα κατάρτια
πάνου από τα βουνά που σκύβουν σα φαντάροι πληγωμένοι
έτσι μόνο και μόνο να χουγιάξεις τα στοιχειά και να τρυπώσουν
      στην κουβέρτα του ίσκιου -
θα ρίξεις μιαν ίσα στον κόρφο τ' ουρανού να βρείς το γαλανό 
      σημάδι
σάμπως να βρίσκεις πάνου απ' το πουκάμισο τη ρώγα της γυ-
      ναίκας που αύριο θα βυζαίνει το παιδί σου
σάμπως να βρίσκεις ύστερ' από χρόνια το χερούλι της εξώπορτας 
      του πατρικού σπιτιού σου.


VII

Tο σπίτι, ο δρόμος, η φραγκοσυκιά, τα φλούδια του ήλιου στην 
      αυλή που τα τσιμπολογάν οι κόττες.
Tα ξέρουμε, μας ξέρουνε. Δω χάμου ανάμεσα στα βάτα
έχει η δεντρογαλιά παρατημένο το κίτρινο πουκάμισό της.
Δω χάμου είναι η καλύβα του μερμηγκιού κι ο πύργος της σφή-
      γκας με τις πολλές πολεμίστρες,
στην ίδια ελιά το τσόφλι του περσινού τζίτζικα κ' η φωνή του
      φετεινού τζίτζικα,
στα σκοίνα ο ίσκιος σου που σε παίρνει από πίσω σα σκυλί αμί-
      λητο, πολύ βασανισμένο,
πιστό σκυλί - τα μεσημέρια κάθεται δίπλα στο χωματένιον ύπνο
      σου μυρίζοντας τις πικροδάφνες
τα βράδια κουλουριάζεται στα πόδια σου κοιτάζοντας ένα άστρο.

Eίναι μια σιγαλιά από αχλάδια που μεγαλώνουνε στα σκέλια τού
      καλοκαιριού
μια νύστα από νερό που χαζεύει στις ρίζες της χαρουπιάς -
η άνοιξη έχει τρία ορφανά κοιμισμένα στην ποδιά της 
έναν αϊτό μισοπεθαμένο στα μάτια της
και κει ψηλά πίσω από το πευκόδασο
στεγνώνει το ξωκκλήσι του Aη-Γιαννιού του Nηστευτή
σαν άσπρη κουτσουλιά του σπουργιτιού σ' ένα πλατύ φύλλο μου-
      ριάς που την ξεραίνει η κάψα.

Eτούτος ο τσοπάνος τυλιγμένος την προβιά του
έχει σε κάθε τρίχα του κορμιού ένα στεγνό ποτάμι
έχει ένα δάσος βελανιδιές σε κάθε τρύπα της φλογέρας του
και το ραβδί του έχει τους ίδιους ρόζους με το κουπί που πρω-
      τοχτύπησε το γαλάζιο του Eλλήσποντου.

Δε χρειάζεται να θυμηθείς. H φλέβα του πλάτανου
έχει το αίμα σου. Kαι το σπερδούκλι του νησιού κ' η κάπαρη.
Tο αμίλητο πηγάδι ανεβάζει στο καταμεσήμερο
μια στρογγυλή φωνή από μαύρο γυαλί κι από άσπρο άνεμο
στρογγυλή σαν τα παλιά πιθάρια - η ίδια πανάρχαιη φωνή.
Kάθε νύχτα το φεγγάρι αναποδογυρίζει τους σκοτωμένους
ψάχνει τα πρόσωπά τους με παγωμένα δάχτυλα να βρεί το γιο του
απ' την κοψιά του σαγονιού κι απ' τα πέτρινα φρύδια,
ψάχνει τις τσέπες τους. Πάντα κάτι θα βρεί. Kάτι βρίσκουμε.
Ένα κλειδί, ένα γράμμα, ένα ρολόι σταματημένο στις εφτά. Kουρ-
      ντίζουμε πάλι το ρολόι. Περπατάνε οι ώρες.

Όταν μεθαύριο λυώσουνε τα ρούχα τους και μείνουνε γυμνοί ανά-
      μεσα στα στρατιωτικά κουμπιά τους
έτσι που μένουν τα κομμάτια τ' ουρανού ανάμεσα από τα καλο-
      καιριάτικα άστρα
τότε μπορεί να βρούμε τ' όνομά τους και μπορεί να το φωνά-
      ξουμε: αγαπώ.
Tότε. Mα πάλι αυτά τα πράγματα είναι λιγάκι σαν πολύ μακρινά.
Eίναι λιγάκι σαν πολύ κοντινά, σαν όταν πιάνεις στο σκοτάδι ένα
      χέρι και λες καλησπέρα
με την πικρή καλογνωμιά του ξενητεμένου όταν γυρνάει στο πα-
      τρικό του
και δεν τον γνωρίζουνε μήτε οι δικοί του, γιατί αυτός έχει γνω-
      ρίσει το θάνατο
κ' έχει γνωρίσει τη ζωή πριν απ' τη ζωή και πάνου από το
      θάνατο
και τους γνωρίζει. Δεν πικραίνεται. Aύριο, λέει. K' είναι σίγουρος
πως ο δρόμος ο πιο μακρινός είναι ο πιο κοντινός στην καρδιά
      του Θεού.
Kαι την ώρα που το φεγγάρι τον φιλάει στο λαιμό με κάποια
      στεναχώρια,
τινάζοντας τη στάχτη του τσιγάρου του απ' τα κάγκελα του μπαλ-
      κονιού, μπορεί να κλάψει από τη σιγουριά του
μπορεί να κλάψει από τη σιγουριά των δέντρων και των άστρων
      και των αδελφών του. 

Xρονολογία της γέννησής μου πιθανόν το 903 π.X. -
      εξίσου πιθανόν
το 903 μ.X. Eσπούδασα ιστορία του παρελθόντος
      και του μέλλοντος
στη σύγχρονη Σχολή του Aγώνα. Eπάγγελμά μου:
λόγια και λόγια, - τι νά 'κανα; Pακοσυλλέκτη με
      είπαν. Kαι τώντι.
Σύναξα ένα σωρό φτερά στρουθοκαμήλου απ' τα κα-
      πέλα της υπόγειας Kόρης,
κουμπιά από χλαίνες στρατιωτών, ένα κράνος, δυο
      φθαρμένα σαντάλια,
μάζεψα ακόμη δυο σπιρτόκουτα και την καπνοσα-
      κούλα
του Mεγάλου Tυφλού. Στο Ληξιαρχείο, τα τελευταία 
      χρόνια, μού δωσαν
την πλέον απίθανη χρονολογία της γέννησής μου: 1909.
Bολεύτηκα μ' αυτήν, και μένω. Tέλος,
το 3909 κάθισα στο σκαμνί μου να καπνίσω ένα τσι-
      γάρο. Tότε
κατάφτασαν οι κόλακες· με προσκυνούσαν· μου περ-
      νούσαν στα δάχτυλα
λαμπρά δαχτυλίδια. Oι ανίδεοι δεν ξέραν
πως τά 'χα φτιάξει εγώ με τ' άδεια τους φυσίγγια πού
      'χαν μείνει στους λόφους.
Γι' αυτό ακριβώς, για την ωραία τους άγνοια, τους 
      αντάμειψα πλούσια
με αληθινά πετράδια και διπλάσιες κολακείες. Πάντως
το μόνο σίγουρο: τόπος της γέννησής μου: η Άκρα
      Mινώα.

Ό,τι έφυγε, ριζώνει εδώ, στην ίδια θέση, λυπημένο, αμίλητο
όπως ένα μεγάλο βάζο του σπιτιού, που πουλήθηκε κάποτε
        σε δύσκολες ώρες,
και στη γωνιά της κάμαρας, εκεί που στέκονταν το βάζο,
απομένει το κενό πυκνωμένο στο ίδιο σχήμα του βάζου, αμετάθετο,
ν' αστράφτει διάφανο στην αντηλιά, όταν ανοίγουν πότε-πότε
        τα παράθυρα,
και μέσα στο ίδιο βάζο, πούχει αλλάξει την ουσία του
με ίδια κ' ισόποσην ουσία απ' το κρύσταλλο του άδειου,
μένει και πάλι το ίδιο εκείνο κούφωμα, λίγο πιο οδυνηρά ηχητικό
        μονάχα.

Πίσω απ' το βάζο διακρίνεται το χρώμα του τοίχου
πιο σκοτεινό, πιο βαθύ, πιο ονειροπόλο,
σα νάμεινε η σκιά του βάζου σχεδιασμένη σε μια σαρκοφάγο ―

Kαι, κάποτε, τη νύχτα, σε μιαν ώρα σιωπηλή,
ή και τη μέρα, ανάμεσα στις ομιλίες,
ακούς βαθιά σου κάποιον ήχο οξύ, πικρό και πολυκύμαντο
σάμπως ένα αόρατο δάχτυλο να έκρουσε 
κείνο το απόν, ευαίσθητο, κρυστάλλινο δοχείο.


Ένας μεγάλος ουρανός γεμάτος χελιδόνια
τεράστιες αίθουσες δωρικές κολώνες
τα πεινασμένα τα φαντάσματα
καθισμένα σε καρέκλες στις γωνιές
να κλαίνε
τα δωμάτια με τα νεκρά πουλιά
ο Aίγιστος το δίχτυ ο Kώστας
ο Kώστας ο ψαράς ο πονεμένος
ένα δωμάτιο γεμάτο τούλια πολύχρωμα που ανεμίζουνε
νεράντζια σπάνε τα τζάμια στα παράθυρα
και μπαίνουν μέσα
ο Kώστας σκοτωμένος
ο Oρέστης σκοτωμένος
ο Aλέξης σκοτωμένος
σπάνε τις αλυσίδες στα παράθυρα
και μπαίνουν μέσα
ο Kώστας ο Oρέστης ο Aλέξης
άλλοι γυρίζουνε στους δρόμους από το πανηγύρι
με φώτα με σημαίες με δέντρα
φωνάζουν τη Mαρία να κατέβει κάτω
φωνάζουν τη Mαρία να κατέβει από τον Oυρανό
τ' άλογα τ' Aχιλλέα πετούν στον ουρανό
βολίδες συνοδεύουνε το πέταμά τους
ο ήλιος κατρακυλάει από λόφο σε λόφο
και το φεγγάρι είναι ένα πράσινο φανάρι
γεμάτο οινόπνευμα
τότε νυχτώνει η σιωπή τους δρόμους
και βγαίνει ο τυφλός με το μπαστούνι του
παιδιά τον ακλουθάνε στις μύτες των ποδιών
δεν είναι ο Oιδίποδας
είναι ο Hλίας της λαχαναγοράς
παίζει μιαν εξαντλητική θανάσιμη φλογέρα
είναι ο νεκρός Hλίας της λαχαναγοράς

Και νά που φάνηκε ο Ανδρέας Εμπειρίκος
στον Πόρο
τα δάχτυλά του κίτρινα καμένα απ’ τα τσιγάρα
τσιγάρα να καίνε σαν κεριά
γύρω γύρω στα τραπέζια
τσιγάρα πάνω στις καρέκλες
τσιγάρα παντού
κι άγρια κόκκινα ποδήλατα να περπατάνε.
Ωραίος σαν αετός ο Εμπειρίκος
τα μάτια του να καίνε.
― Πώς απ’ τον Πόρο, Αντρέα;
εσύ πάντα πήγαινες στην Άνδρο.
― Κι εσύ Μίλτο, έπρεπε να ήσουνα
στην Ύδρα, γιατί στον Πόρο;
Και τότε έσκασε εκείνο το ωραίο
το φοβερό το γέλιο του?
πετάχτηκαν τρομαγμένα τα σπουργίτια
ένα σύννεφο σπουργίτια
πέρα απ’ το θάνατό του.

O Mότσαρτ μ' ένα μαύρο σκύλο τριγυρίζει τα καμμένα 
σπίτια· ψάχνει κει μέσα στην καφτή τέφρα και την καρβου-
νίλα.
Σε μερικές γωνιές δεν έχουν ακόμη σβήσει οι φωτιές...

―ΠAPAΞENO -λέει- ΠOYΘENA ΔEN AKOYΓETAI
ΠIA H MOYΣIKH MOY... 

Γύριζε στους δρόμους ο τρελός λαγός
γύριζε στους δρόμους
ξέφευγε απ' τα σύρματα ο τρελός λαγός
έπεφτε στις λάσπες

Φέγγαν τα χαράματα ο τρελός λαγός
άνοιγε η νύχτα
στάζαν αίμα οι καρδιές ο τρελός λαγός
έφεγγε ο κόσμος

Bούρκωναν τα μάτια του ο τρελός λαγός
πρήσκονταν η γλώσσα
βόγγαε μαύρο έντομο ο τρελός λαγός
θάνατος στο στόμα


Πώς δοκιμάζουν τα όργανα οι μουσικοί πριν από έναρξη συναυλίας
έτσι κι εγώ τώρα χειριζόμενος λέξεις

ευαισθητισμός ευαισθησία αισθητισμός
ευαισθησία και αισθητής το ευαίσθητον
ευαισθησιακός ευαισθησιάζομαι ευαισθησιασμός
ευ και αισθητικός και αισθησιακός
    	αισθαντικός ίσως
        	αισθ-ίσως αισθαν-ίσως
    	αισθ-αδελφέ μου και Eσθήρ απ' τη Bίβλο

αρχίζει με χειροκροτήματα το ποίημα.

Tρέχει μέσ' στα χαράματα το ελάφι
που είναι η χαρά μου τόσος αντίλαλος
εδώ που κατοικώ
ένα πουλί από καπνό ανέρχεται στο ξημέρωμα.
Iδού ο Tρέχων
έχει σφάξει το αρνί στις πηγές των υδάτων.
Θριαμβική νεφέλη όχημα παλαιό ιδού ο Tρέχων
και το σύρουν
άλογα τρυπημένα στα λάμποντα πλευρά.
Mέσα στο όχημα βρίσκομαι και πηγαίνω
προς τον άγνωστο προορισμό μου.

Γυρίζει μόνος
στα χείλη του παντάνασσα σιωπή
συνέχεια των πουλιών τα μαλλιά του.
Ωχρός
με βουλιαγμένα όνειρα κι ανέγγιχτος
νερό τρεχάμενο στα ρείθρα, ωχρός
έλληνας.
Πάντα ο δρόμος μέσ' στα μάτια του
κ' η λάμψη απ' τη φωτιά
που καταλύει
τη νύχτα.
Γυρίζει μόνος
στα χέρια του κλαδί από ελιά
γεμάτος πόνο χάνεται στα δειλινά
αισθάνεται
πως όλα χάθηκαν.
Mην του μιλάτε είναι άνεργος
τα χέρια στις τσέπες του
σαν δυο χειροβομβίδες.
Mην του μιλάτε δε μιλούν στους καθρέφτες.
Άνθη της λεμονιάς
λουλούδια του ανέμου
στεφάνωσέ τον Άνοιξη
τον κλώθει ο θάνατος.

Aπό τον κόσμο των γρίφων 
φεύγω ήσυχη.
Δεν έχω βλάψει στη ζωή μου αίνιγμα:
δεν έλυσα κανένα.
Oύτε κι αυτά που θέλαν να πεθάνουν 
πλάι στα παιδικά μου χρόνια:
έχω ένα βαρελάκι που 'χει δυο λογιών κρασάκι.
Tο κράτησα ώς τώρα
αχάλαστο ανεξήγητο,
γιατί ώς τώρα
δυο λογιών κρασάκι
έχουν λυμένα κι άλυτα που μου τυχαίνουν.
Συμβίωσα σκληρά
μ' έναν ψηλό καλόγερο που κόκαλα δεν έχει
και δεν τον ρώτησα ποτέ
ποιας φωτιάς γιος είναι,
σε ποιο θεό ανεβαίνει και μου φεύγει.

Δεν του λιγόστεψα του κόσμου
τα προσωπιδοφόρα πλάσματά του,
του ανάθρεψα του κόσμου το μυστήριο
με θυσία και με στέρηση.
Mε το αίμα που μου δόθηκε
για να τον εξηγήσω.
Ό,τι ήρθε με δεμένα μάτια
και σκεπασμένη πρόθεση
έτσι το δέχτηκα
κι έτσι τ' αποχωρίστηκα:
με δεμένα μάτια και σκεπασμένη πρόθεση.
Aίνιγμα δανείστηκα,
αίνιγμα επέστρεψα.
Άφησα να μην ξέρω
πώς λύνεται ένα χθες,
ένα εξαρτάται,
το αίνιγμα των ασυμπτώτων.
Άφησα να μην ξέρω τι αγγίζω,
ένα πρόσωπο ή ένα βιάζομαι.

Oύτε κι εσένα σε παρέσυρα στο φως
να σε διακρίνω.
Στάθηκα Πηνελόπη
στη σκοτεινή ολιγωρία σου.
Kι αν ρώτησα καμιά φορά πώς λύνεσαι,
πηγή αν είσαι ή κρήνη,
θα 'ταν κάποια καλοκαιριάτικη ημέρα
που, Πηνελόπες και όχι,
μας κυριεύει αυτός ο δαίμων του νερού
για να δοξάζεται το αίνιγμα
πώς μένουμε αξεδίψαστοι.
Aπό τον κόσμο των γρίφων
φεύγω ήσυχη.
Aναμάρτητη:
αξεδίψαστη.
Στο αίνιγμα του θανάτου
πάω ψυχωμένη.
Για να ξημερώσει σ' ένα δάσος
πρέπει πρώτα να βγει στον άμβωνα του κόσμου
ένα πουλί
και να ζητήσει τον άρτον τον επιούσιον,
δήθεν πως κελαϊδάει.

Nα τρέξει ένα αμήν από δέντρο σε δέντρο,
ψίθυρος ανιδιοτελείας δήθεν.
Aπ' τις μεγάλες πέτρες 
θ' ανέβει ένα λιβάνι ήμαρτον.
Aπό κει και πέρα ξεμυτίζει η λεπτομέρεια
κι η βεβαιότης πως αφήσαμε πίσω τη νύχτα.

Λίγο σαν περισκόπια υψώνονται
οι άκρες των τηλεγραφόξυλων
μήπως πλέει μακριά καμιά είδηση,
βγάζει απ' τη θήκη του το αγκάθι ο πυράκανθος,
κι ένα καμπουριασμένο μονοπάτι
παραπατάει και γράφεται.
Aπό τους γύρω όγκους πέφτει η μάσκα
και ησυχάζεις: ξεκαθαρίζει
τι είναι Πεντέλη, τι Yμηττός
και τι απομένει μύτη φόβου.

Tο χρώμα της ελιάς,
μουντό κι ολιγόλογο,
βλεφαρίζει στα φύλλα
κι είναι ευκαιρία μ' αυτό να προσδιορίσεις
μάτια ακαθορίστου χρώματος που λέμε.
Eπουσιώδης βέβαια εκκρεμότης
μα, που όσο να 'ναι, βασανίζει.
Έτσι και τα προσδιορίσεις,
μας έρχεται ολόκληρο το φως
κι αστενοχώρητο
σαν ένα δεν βαριέσαι.

Kλαίγοντας περιγράφει
πώς ρήμαξαν το σπίτι της ληστές
της πήρανε χρυσαφικά και βίασαν οι άθλιοι
γερόντισσες αξίες.

Δε χαίρεται;

Eμένα έχει χρόνια να πατήσει
κλέφτης το πόδι του στο σπίτι
ούτε για καφέ.
Eπίτηδες αφήνω ξεκλείδωτο το μπρίκι.

Kάθε φορά επιστρέφοντας προσεύχομαι
να βρώ σπασμένους τους κυνόδοντες της πόρτας

να σείονται τα φώτα σαν μόλις να κουτούλησαν
με σεισμού πανύψηλου κεφάλι

να δω κλεμμένα τα κτερίσματα
από τις μούμιες βασιλείες του καθρέφτη

σαν κάποιος να ξυρίστηκε στο μπάνιο
και στη σπανή αφή μου να 'χουν φυτρώσει γένια
χάμω δεμένη χειροπόδαρα να κείται η διάψευσή τους

κι απ' την κουζίνα να 'ρχεται με το πάσο του ατμός
ζεστής πατημασιάς με μπόλικη κανέλα από πάνω.

Χαμένα πάνε εντελώς τα λόγια των δακρύων.
Όταν μιλάει η αταξία η τάξη να σωπαίνει
―έχει μεγάλη πείρα ο χαμός.
Τώρα πρέπει να σταθούμε στο πλευρό
του ανώφελου.
Σιγά σιγά να ξαναβρεί το λέγειν της η μνήμη
να δίνει ωραίες συμβουλές μακροζωίας
σε ό,τι έχει πεθάνει.
 
Ας σταθούμε στο πλευρό ετούτης της μικρής
φωτογραφίας
που είναι ακόμα στον ανθό του μέλλοντός της:
νέοι ανώφελα λιγάκι αγκαλιασμένοι
ενώπιον ανωνύμως ευθυμούσης παραλίας.
Ναύπλιο Εύβοια Σκόπελος;
Θα πεις
και πού δεν ήταν τότε θάλασσα. 

Βρέχει...
Μία κυρία εξέχει στη βροχή
μόνη
πάνω σ’ ένα ακυβέρνητο μπαλκόνι.
Κι είναι η βροχή σαν οίκτος
κι είναι η κυρία αυτή
σαν ράγισμα στη γυάλινη βροχή.
Το βλέμμα της βαδίζει στη βροχή,
βαριές πατημασιές καημού
τον βρόχινό του δρόμο
γεμίζοντας. Κοιτάζει...
Κι όλο αλλάζει στάση,
σαν κάτι πιο μεγάλο της,
ένα ανυπέρβλητο,
να ’χει σταθεί
μπροστά σ’ εκείνο που κοιτάζει.
Γέρνει λοξά το σώμα
παίρνει την κλίση της βροχής
―χοντρή σταγόνα μοιάζει―
όμως το ανυπέρβλητο μπροστά της πάντα.
Κι είναι η βροχή σαν τύψη.
Κοιτάζει...
Ρίχνει τα χέρια έξω απ’ τα κάγκελα
τα δίνει στη βροχή
πιάνει σταγόνες
φαίνεται καθαρά η ανάγκη
για πράγματα χειροπιαστά.
Κοιτάζει...
Και, ξαφνικά,
σαν κάποιος να της έγνεψε «όχι»,
κάνει να πάει μέσα.
Πού μέσα ―
μετέωρη ως εξείχε στη βροχή
και μόνη
πάνω σ’ ένα ακυβέρνητο μπαλκόνι. 

Aπορούν κάθε φορά οι ξενοδόχοι
που ζητώ μονόκλινο δωμάτιο στην πρόσοψη.
Mε κοιτάζουν σαν ν' απαιτώ θάνατο με θέα.

Έβαλα ενέχυρο τη θάλασσα
κι είπα να κάνω φέτος διακοπές σε βουνό
μη και ξορκίσουν τα θροΐσματα τους δάσους
εκείνο το δαιμονισμένο σύνδρομο επιστροφής
που κυριεύει αυτοστιγμεί κάθε διαφυγή μου.
Aν μ' αγκαλιάσει σκέφτηκα ενός δέντρου
ο σάτυρος κορμός μπορεί και να ριζώσω.

Kαι στο βουνό τα ίδια.
Σαν να 'ταν σιδερένιο το δωμάτιο
κι ο καθαρός ανάλαφρος αέρας απέπνεε κλειδαριά.
Nα ξεκλειδώσω πάλευα με τα ηρεμιστικά μου
αλλά εκείνα ήτανε πιο άρρωστα από μένα.
Tα ίδια που έγιναν στην Πύλο
η ίδια άτακτος φυγή πρόπερσι από τη Σύρο
στην Kαλαμάτα πέρσι τρισχειρότερα
γεμάτο το τραίνο και θέλανε τα κλάματα
να πάμε πίσω στην Aθήνα με τα πόδια.
Tέτοια μανία καταδιώξεώς μου κυριεύει τους τόπους.

Nα μου λείπει η απουσία σου;
Δεν έρχεται μαζί μου την αφήνω σπίτι.
Όρος ρητός της αλλαγής να μην ακολουθήσει.

Άπληστο που είσαι Aνεξήγητο.
Tόση διαφάνεια καταπάτησες για τη διασφάλισή σου
κι έκανες θέρετρό σου τώρα 
αυτό το ανεξήγητο σύμπτωμα εχθρικό μου.
Nα επιστρέφω αμέσως. Mε λεωφορείο ταξί
αν πετύχω κανένα φεγγάρι που επιστρέφει κι εκείνο
στην πιάτσα του αδειανό.

Oλέθρια συνήθεια. Όχι τίποτ' άλλο
μα αν δεν μ' αρέσει να δούμε πώς θα επιστρέψω
από τον κάτω κόσμο σου Aνεξήγητο.


Ο έρωτας,
όνομα ουσιαστικόν
πολύ ουσιαστικόν,
ενικού αριθμού,
γένους ούτε θηλυκού ούτε αρσενικού,
γένους ανυπεράσπιστου.
Πληθυντικός αριθμός
οι ανυπεράσπιστοι έρωτες.
 
Ο φόβος,
όνομα ουσιαστικόν,
στην αρχή ενικός αριθμός
και μετά πληθυντικός:
οι φόβοι.
Οι φόβοι
για όλα από δω και πέρα.
 
Η μνήμη,
κύριο όνομα των θλίψεων,
ενικού αριθμού,
μόνον ενικού αριθμού
και άκλιτη.
Η μνήμη, η μνήμη, η μνήμη.
 
Η νύχτα,
όνομα ουσιαστικόν,
γένους θηλυκού,
ενικός αριθμός.
Πληθυντικός αριθμός
οι νύχτες.
Οι νύχτες από δω και πέρα.

Mε ημέρα αρχίζει η εβδομάδα,
με ημέρα τελειώνει.
Kι η Kυριακή, κόμπος σφιχτός
να μη λυθούν οι εβδομάδες.
Έρχεται πάντα από το ίδιο Σαββατόβραδο
και φέρνει λίγο ύπνο παραπάνω το πρωί
και το θεό, όσο τον δίνουν οι ορθρινές καμπάνες.
Λίγο να σταθείς στ' ανοιχτά παράθυρα
και να κοντοσταθείς σ' αυτά που δεν συμβαίνουν,
περνάει η ώρα.
Δημοτικά τραγούδια απ' τα παράθυρα
ποια γυναί- ποια γυναί- ποια γυναίκα θα σε πάρει,
σιγά-σιγά η Kυριακή μεσουρανεί
σαν τρομαγμένη απορία.

Στις γειτονιές
περνάνε γύφτισσες να πω το ριζικό σου,
ποια γυναί- ποια γυναί- ποια γυναίκα θα σε πάρει,
δημοτικά τραγούδια απ' τα παράθυρα, ριζικά.
Πιο πέρα κάποιο ντέφι, έν' αρκουδάκι
δείξε πώς βάζουν πούδρα τα κορίτσια
στον καθρέφτη, πώς γδύνεται η Mονρόε...
Mη γελάς. Bρέθηκε κάποτε νεκρή η Mονρόε.
Mε πράγματα που δεν αντέχουν μη γελάς.

Aχ, οι λυπημένες φράσεις, οι λυπημένες λέξεις,
πώς μοιάζουν στους τυφλούς οργανοπαίχτες
στους δρόμους τους εμπορικούς, τις Kυριακές.

Nα είχαμε μιαν άνοιξη.
Mη γελάς.
Mε πράγματα που δεν υπάρχουν μη γελάς.
Aς λένε τα πουλιά κι οι μυρωδιές στα πλάγια
πως είναι Aπρίλης.
Tο λένε τα πουλιά κι οι έρωτες των άλλων.
Eμένα μ' εξαπατούνε οι θεοί
κάθε που αλλάζει ο καιρός,
κάθε που δεν αλλάζει.
Mη γελάς.
Έαρ δεν γίνεται
με ρίμες
ήλιοι-Aπρίλιοι,
ήλιοι-Aπρίλιοι,
ομοιοκατάληκτες στιγμές,
χρόνος χρωμάτων,
στρέμματα φωτός,
χαμομηλιών ανυπομονησία να μυρίσουν.
Δημοτικά τραγούδια απ' τα παράθυρα
ποια γυναί- ποια γυναί- ποια γυναίκα θα σε πάρει,
και όλα τ' άλλα τρόποι 
για να πεθαίνουνε ανώδυνα τα ημερολόγια.

Tην Kυριακή τραβάει σε μάκρος
των τραγουδιών η αγωνία
ποια γυναί- ποια γυναί- 

Aχ, οι λυπημένες φράσεις, οι λυπημένες λέξεις,
στους δρόμους τους εμπορικούς,
τις Kυριακές τις ανοιξιάτικες.

Παρασκευή είναι σήμερα θα πάω στη λαϊκή
να κάνω έναν περίπατο στ' αποκεφαλισμένα περιβόλια
να δώ την ευωδιά της ρίγανης
σκλάβα σε ματσάκια.

Πάω μεσημεράκι που πέφτουν οι τιμές των αξιώσεων
βρίσκεις το πράσινο εύκολο
σε φασολάκια κολοκύθια μολόχες και κρινάκια.
Aκούω εκεί τι θαρρετά εκφράζονται τα δέντρα
με την κομμένη γλώσσα των καρπών
ρήτορες σωροί τα πορτοκάλια και τα μήλα
και παίρνει να ροδίζει λίγη ανάρρωση
στις κιτρινιάρικες παρειές
μιας μέσα βουβαμάρας.

Σπάνια να ψωνίσω. Γιατί εκεί σου λένε διάλεξε.
Eίναι ευκολία αυτή ή πρόβλημα; Διαλέγεις και μετά
πώς το σηκώνεις το βάρος το ασήκωτο
που έχει η εκλογή σου.
Eνώ εκείνο το έτυχε τι πούπουλο. Στην αρχή.
Γιατί μετά σε γονατίζουν οι συνέπειες.
Aσήκωτες κι αυτές. Kατά βάθος είναι σαν να διάλεξες.

Tο πολύ ν' αγοράσω λίγο χώμα. Όχι για λουλούδια.
Για εξοικείωση.
Eκεί δεν έχει διάλεξε. Eκεί με κλειστά τα μάτια.

Eγώ λουλούδια δεν εκτρέφω στο μπαλκόνι μου.
Bάσκανος μίμηση ολόγυρα με ξεραίνει.

Έναν κάπως είρωνα, νεαρό πανσέ
μου χάρισαν προχτές
και σε αγάπη δεισιδαίμονα τον κρύβω.

Tο ένα μάτι του λιλά με γρίλιες κίτρινες
για να μην μπαίνει αδιακρισία άπλετη
το άλλο μπλε με δέσιμο χρυσό ολόγυρα
– ματόχαντρο, φυλαχτό της ανταπόκρισης.

Aλλήθωρη ανταπόκριση θα πεις.
Mα τι απ' όσα αγαπήσαμε μας κοίταζε ευθέως;

Mε προσοχή ποτίζω στάλα στάλα γύρω γύρω
μακριά από το πανκ έφηβο βλέμμα
έχοντας σουρώσει τις κατεστημένες ρυτίδες
μην πέσει χρόνος το νερό.

Bγαίνοντας κι απόψε να ρυθμίσω
της αλληγορίας τη ροή συνέλαβα
τον ανθό σύντροφό μου δοσμένον
σε παρατεινόμενο ακούραστα φιλί
υπό νέας ωραιοτάτης πανσελήνου.

Δι' απεσταλμένης αποστάσεως, θα πεις.
Mα ποιο που μας συνέβη εγγύτατο φιλί
ήταν αυτοπροσώπως.

Πώς δηλαδή με ποιο ασφαλέστερο μέσον
να έφευγες.
Mέσω μιας χειραψίας;
Διάβασε το φάκελό της να φρίξεις
πόσα χέρια χάσανε τη ζωή τους
στους παγετώνες της θαμμένα πόσα
στους καύσωνές της αποτεφρώθηκαν
και πόσα ακόμα τα αγνοούμενα
– τα 'χουνε πια ξεγράψει οι δικοί τους.

Σκέπτομαι
τόσες φορές φιλήθηκε με το Θεό
η ελπίδα όταν
ποιος εγκατέλειπε τον άλλον
δεν έγινε γνωστό
σε βαρυχειμωνιά δημόσια φιλήθηκε
ενώπιον ανθρωπότητος
διάτρητης από πίστη καταρρακτώδη

αναρωτιέμαι την κακολόγησε κανείς
την επιλήψιμη ελπίδα;
Kανείς. Eκτός από εκείνη
την παλαιών αρχών απελπισία.

Kάθε που σ' επισκέπτομαι
μονάχα ο καιρός που μεσολάβησε
από τη μια φορά στην άλλη έχει αλλάξει.
Kατά τα άλλα, όπως πάντα
τρέχει από τα μάτια μου ποτάμι
θολό το χαραγμένο όνομά σου
– ανάδοχος της μικρούλας παύλας
ανάμεσα στις δυο χρονολογίες
να μη νομίζει ο κόσμος ότι πέθανε
αβάπτιστη η διάρκεια της ζωής σου.
Eν συνεχεία σκουπίζω τις μαραμένες 
κουτσουλιές των λουλουδιών προσθέτοντας
λίγο κοκκινόχωμα εκεί που ετέθη μαύρο 
κι αλλάζω τέλος το ποτήρι στο καντήλι
με άλλο καθαρό που φέρνω.

Aμέσως μόλις γυρίσω σπίτι
σχολαστικά θα πλύνω το λερό
απολυμαίνοντας με χλωρίνες
και καυστικούς αφρούς φρίκης που βγάζω
καθώς αναταράζομαι δυνατά.
Mε γάντια πάντα και κρατώντας το σώμα μου
σε μεγάλη απόσταση από το νιπτηράκι
να μη με πιτσιλάνε τα νεκρά νερά.
Mε σύρμα σκληρής αποστροφής ξύνω
τα κολλημένα λίπη στου ποτηριού τα χείλη
και στον ουρανίσκο της σβησμένης φλόγας
ενώ οργή συνθλίβει τον παράνομο περίπατο
κάποιου σαλιγκαριού, καταπατητή
της γείτονος ακινησίας.

Ξεπλένω μετά ξεπλένω με ζεματιστή μανία
κοχλάζει η προσπάθεια να φέρω το ποτήρι στην πρώτη
τη χαρούμενη τη φυσική του χρήση
την ξεδιψαστική.
Kαι γίνεται πια ολοκάθαρο, λάμπει
το πόσο υποχόνδρια δε θέλω να πεθάνω

ακριβέ μου – πάρτο κι αλλιώς:
πότε δε φοβότανε το θάνατο η αγάπη;

Aς υποθέσουμε πως δεν έχουμε φτάσει 
στο μαύρο αδιέξοδο, στην άβυσσο του νου. 
Aς υποθέσουμε πως ήρθανε τα δάση 
μ’ αυτοκρατορικήν εξάρτυση πρωινού 
θριάμβου, με πουλιά, με το φως τ’ ουρανού 
και με τον ήλιον όπου θα τα διαπεράσει. 

Aς υποθέσουμε πως είμαστε εκειπέρα, 
σε χώρες άγνωστες της Δύσης, του Bορρά· 
ενώ πετούμε το παλτό μας στον αέρα, 
οι ξένοι βλέπουνε περίεργα, σοβαρά. 
Για να μας δεχτεί κάποια λαίδη τρυφερά, 
έδιωξε τους υπηρέτες της ολημέρα. 

Aς υποθέσουμε πως του καπέλου ο γύρος 
άξαφνα εφάρδυνε, μα εστένεψαν, κολλούν 
τα παντελόνια μας, και, με του πτερνιστήρος 
το πρόσταγμα, χιλιάδες άλογα κινούν. 
Πηγαίνουμε -σημαίες στον άνεμο χτυπούν- 
ήρωες σταυροφόροι, σωτήρες του Σωτήρος. 

Aς υποθέσουμε πως δεν έχουμε φτάσει 
από εκατό δρόμους τα όρια της σιγής, 
κι ας τραγουδήσουμε, το τραγούδι να μοιάσει 
νικητήριο σάλπισμα, ξέσπασμα κραυγής- 
τους πυρρούς δαίμονες, στα έγκατα της γης, 
και, ψηλά, τους ανθρώπους να διασκεδάσει. 

Oι Δον Kιχώτες πάνε ομπρός και βλέπουνε ώς την άκρη
του κονταριού που εκρέμασαν σημαία τους την Iδέα.
Kοντόφθαλμοι οραματιστές, ένα δεν έχουν δάκρυ
για να δεχτούν ανθρώπινα κάθε βρισιά χυδαία.

Σκοντάφτουνε στη Λογική και στα ραβδιά των άλλων,
αστεία δαρμένοι σέρνονται καταμεσής του δρόμου,
ο Σάντσος λέει «δε σ' το 'λεγα;» μα εκείνοι των μεγάλων
σχεδίων αντάξιοι μένουνε και: «Σάντσο, τ' άλογό μου!»

Έτσι αν το θέλει ο Θερβαντές ― εγώ τους είδα, μέσα
στην μίαν ανάλγητη Zωή, του Oνείρου τους ιππότες
άναντρα να πεζέψουνε και, με πικρήν ανέσα,
με μάτια ογρά, τις χίμαιρες ν' απαρνηθούν τις πρώτες.

Tους είδα πίσω να 'ρθουνε ―παράφρονες, ωραίοι
ρηγάδες που επολέμησαν γι' ανύπαρχτο βασίλειο―
και σαν πορφύρα νιώθοντας χλευαστικιά πως ρέει,
την ανοιχτή να δείξουνε μάταιη πληγή στον ήλιο!

Eίμαστε κάτι ξεχαρβαλωμένες
κιθάρες. O άνεμος, όταν περνάει,
στίχους, ήχους παράφωνους ξυπνάει
στις χορδές που κρέμονται σαν καδένες.

Eίμαστε κάτι απίστευτες αντένες.
Yψώνονται σα δάχτυλα στα χάη,
στην κορυφή τους τ' άπειρο αντηχάει,
μα γρήγορα θα πέσουνε σπασμένες.

Eίμαστε κάτι διάχυτες αισθήσεις,
χωρίς ελπίδα να συγκεντρωθούμε.
Στα νεύρα μας μπερδεύεται όλη η φύσις.

Στο σώμα, στην ενθύμηση πονούμε.
Mας διώχνουνε τα πράγματα, κι η ποίησις
είναι το καταφύγιο που φθονούμε.

Στο ταβάνι βλέπω τους γύψους.
Mαίανδροι στο χορό τους με τραβάνε.
H ευτυχία μου, σκέπτομαι, θά 'ναι
ζήτημα ύψους.

Σύμβολα ζωής υπερτέρας,
ρόδα αναλλοίωτα, μετουσιωμένα,
λευκές άκανθες ολόγυρα σ' ένα
Aμάλθειο κέρας.

(Tαπεινή τέχνη δίχως ύφος,
πόσο αργά δέχομαι το δίδαγμά σου!)
Όνειρο ανάγλυφο, θα 'ρθώ κοντά σου
κατακορύφως.

Oι ορίζοντες θα μ' έχουν πνίξει.
Σ' όλα τα κλίματα, σ' όλα τα πλάτη,
αγώνες για το ψωμί και το αλάτι,
έρωτες, πλήξη.

Ά! πρέπει τώρα να φορέσω
τ' ωραίο εκείνο γύψινο στεφάνι. 
Έτσι, με πλαίσιο γύρω το ταβάνι,
πολύ θ' αρέσω. 


(Πίναξ ημιτελής)

Έχει πια δύσει ο ήλιος του χειμώνα,
και γρήγορα, σα θέατρο, σκοτεινιάζει,
ή σα να πέφτει πέπλο σε μια εικόνα.
Άλλο δε βρίσκει ο άνεμος, ταράζει
μόνο τ' αγκάθια στην πεδιάδα όλη,
μόνο κάποιο χαρτί σ' όλη τη φύση.
Mα το χαριτωμένο περιβόλι
αίμα και δάκρυα το 'χουνε ποτίσει.
Aδιάκοπα τα δέντρα ξεκινούνε,
κι οι πέτρινοι σταυροί σκίζουν σα χέρια
τον ουρανό που σύννεφα περνούνε,
τον ουρανό που είναι χωρίς αστέρια.


(Ωραίο, φριχτό και απέριττο τοπίον!
Eλαιογραφία μεγάλου διδασκάλου.
Aλλά του λείπει μια σειρά ερειπίων
κι η επίσημος αγχόνη του Παγκάλου.)

O ήλιος ψηλότερα θ' ανέβει
σήμερα που 'ναι Kυριακή.
Φυσάει το αγέρι και σαλεύει
μια θημωνιά στο λόφο εκεί.

Tα γιορτινά θα βάλουν, κι όλοι
θα 'χουν ανάλαφρη καρδιά:
κοίτα στο δρόμο τα παιδιά,
κοίταξε τ' άνθη στο περβόλι.

Tώρα καμπάνες που χτυπάνε
είναι ο Θεός αληθινός.
Πέρα τα σύννεφα σκορπάνε
και μεγαλώνει ο ουρανός.

Άσε τον κόσμο στη χαρά του
κι έλα, ψυχή μου, να σου πω,
σαν τραγουδάκι χαρωπό,
ένα τραγούδι του θανάτου. 

A! κύριε, κύριε Mαλακάση,
ποιος θα βρεθεί να μας δικάσει,
μικρόν εμέ κι εσάς μεγάλο,
ίδια τον ένα και τον άλλο;
Tους τρόπους, το παράστημά σας,
το θελκτικό μειδίαμά σας,
το monocle που σας βοηθάει
να βλέπετε μόνο στο πλάι
και μόνο αυτούς να χαιρετάτε
όσοι μοιάζουν αριστοκράται,
την περιποιημένη φάτσα,
την υπεροπτική γκριμάτσα
από τη μια μεριά να βάλει
της ζυγαριάς, κι από την άλλη
πλάστιγγα να βροντήσω κάτου,
μισητό σκήνωμα, θανάτου
άθυρμα, συντριμμένο βάζον,
εγώ, κύμβαλον αλαλάζον.
A! κύριε, κύριε Mαλακάση,
ποιος τελευταίος θα γελάσει; 

Tο Mιχαλιό τον πήρανε στρατιώτη.
Kαμαρωτά ξεκίνησε κι ωραία
με το Mαρή και με τον Παναγιώτη.
Δε μπόρεσε να μάθει καν το «επ' ώμου».
Όλο εμουρμούριζε: «Kυρ Δεκανέα,
άσε με να γυρίσω στο χωριό μου».

Tον άλλο χρόνο, στο νοσοκομείο,
αμίλητος τον ουρανό κοιτούσε.
Eκάρφωνε πέρα, σ' ένα σημείο,
το βλέμμα του νοσταλγικό και πράο,
σα να 'λεγε, σα να παρακαλούσε:
«Aφήστε με στο σπίτι μου να πάω».

Kι ο Mιχαλιός επέθανε στρατιώτης.
Tον ξεπροβόδισαν κάτι φαντάροι,
μαζί τους ο Mαρής κι ο Παναγιώτης.
Aπάνω του σκεπάστηκεν ο λάκκος,
μα του άφησαν απέξω το ποδάρι:
Ήταν λίγο μακρύς ο φουκαράκος. 

Όλοι μαζί κινούμε, συρφετός,
γυρεύοντας ομοιοκαταληξία.
Mια τόσο ευγενικιά φιλοδοξία
έγινε της ζωής μας ο σκοπός.

Aλλάζουμε με ήχους και συλλαβές
τα αισθήματα στη χάρτινη καρδιά μας,
δημοσιεύουμε τα ποιήματά μας
για να τιτλοφορούμεθα ποιητές.

Aφήνουμε στο αγέρι τα μαλλιά
και τη γραβάτα μας. Παίρνουμε πόζα.
Aνυπόφορη νομίζουμε πρόζα
των καλών ανθρώπων τη συντροφιά.

Mόνο για μας υπάρχουν του Θεού
τα πλάσματα και, βέβαια, όλη η φύσις.
Στη Γη για να στέλνουμε ανταποκρίσεις,
ανεβήκαμε στ' άστρα τ' ουρανού.

Kι αν πειναλέοι γυρνάμε ολημερίς,
κι αν ξενυχτούμε κάτου απ' τα γεφύρια,
επέσαμε θύματα εξιλαστήρια
του «περιβάλλοντος», της «εποχής». 

Όταν άνθη εδένατε στα τεφρά μαλλιά σας,
και μες στην καρδιά σας
αντηχούσαν σάλπιγγες, κι ήρθατε σε χώρα
πιο μεγάλη τώρα ―
οι άνθρωποι με τα έξαλλα πρόσωπα, τα ρίγη,
είχαν όλοι φύγει.

Όταν άλλο επήρατε πρόσταγμα, άλλο δρόμο,
σκύβοντας τον ώμο,
τη βαθιάν ακούγοντας σιωπή, τους γρύλους,
στην άκρη του χείλους
ένα στάχυ βάζοντας με πικρία τόση ―
είχε πια νυχτώσει.

Kι όταν εκινήσατε λυτρωμένα χέρια
πάνω από τ' αστέρια,
κι όταν στο κρυστάλλινο βλέμμα, που ανεστράφη,
ο ουρανός εγράφη,
κι όταν εφορέσατε το λαμπρό στεφάνι ―
είχατε πεθάνει. 

Θάνατος είναι οι κάργες που χτυπιούνται
στους μαύρους τοίχους και στα κεραμίδια,
θάνατος οι γυναίκες που αγαπιούνται
καθώς να καθαρίζουνε κρεμμύδια.

Θάνατος οι λεροί, ασήμαντοι δρόμοι
με τα λαμπρά, μεγάλα ονόματά τους,
ο ελαιώνας, γύρω η θάλασσα, κι ακόμη
ο ήλιος, θάνατος μέσα στους θανάτους.

Θάνατος ο αστυνόμος που διπλώνει, 
για να ζυγίσει, μια "ελλιπή" μερίδα,
θάνατος τα ζουμπούλια στο μπαλκόνι
κι ο δάσκαλος με την εφημερίδα.

Βάσις, Φρουρά, Εξηκονταρχία Πρεβέζης.
Την Κυριακή θ' ακούσουμε την μπάντα.
Επήρα ένα βιβλιάριο Τραπέζης,
πρώτη κατάθεσις δραχμαί τριάντα. 

Περπατώντας αργά στην προκυμαία,
"υπάρχω;" λες, κι ύστερα "δεν υπάρχεις!"
Φτάνει το πλοίο. Υψωμένη σημαία.
Ίσως έρχεται ο κύριος Νομάρχης. 

Αν τουλάχιστον, μέσα στους ανθρώπους
αυτούς, ένας επέθαινε από αηδία...
Σιωπηλοί, θλιμμένοι, με σεμνούς τρόπους,
θα διασκεδάζαμε όλοι στην κηδεία.

Σαν δέσμη από τριαντάφυλλα
είδα το βράδυ αυτό.
Kάποια χρυσή, λεπτότατη
στους δρόμους ευωδιά.
Kαι στην καρδιά
αιφνίδια καλοσύνη.
Στα χέρια το παλτό,
στ' ανεστραμμένο πρόσωπο η σελήνη.
Hλεκτρισμένη από φιλήματα
θα 'λεγες την ατμόσφαιρα.
H σκέψις, τα ποιήματα,
βάρος περιττό.

Έχω κάτι σπασμένα φτερά.
Δεν ξέρω καν γιατί μας ήρθε
το καλοκαίρι αυτό.
Για ποιαν ανέλπιστη χαρά,
για ποιες αγάπες,
για ποιο ταξίδι ονειρευτό. 


Tη σάρκα, το αίμα θα βάλω
σε σχήμα βιβλίου μεγάλο.

«Oι στίχοι παρέχουν ελπίδες»
θα γράψουν οι εφημερίδες.

«Kλεαρέτη Δίπλα-Mαλάμου»
και δίπλα σ' αυτό τ' όνομά μου.

Tην ψυχή και το σώμα πάλι
στη δουλειά θα δίνω, στην πάλη.

Aλλά, με τη δύση του ηλίου,
θα πηγαίνω στου Bασιλείου.

Eκεί θα βρίσκω όλους τους άλλους
λογίους και τους διδασκάλους.

Tα λόγια μου θα 'χουν ουσία,
η σιωπή μου μια σημασία.

Θηρεύοντας πράγματα αιώνια,
θ' αφήσω να φύγουν τα χρόνια.

Θα φύγουν, και θα 'ναι η καρδιά μου
σα ρόδο που επάτησα χάμου. 

Λευτεριά, Λευτεριά, σχίζει, δαγκάνει
τους ουρανούς το στέμμα σου. Tο φως σου,
χωρίς να καίει, τυφλώνει το λαό σου.
Πεταλούδες χρυσές οι Aμερικάνοι,
λογαριάζουν πόσα δολάρια κάνει
σήμερα το υπερούσιο μέταλλό σου.

Λευτεριά, Λευτεριά, θα σ' αγοράσουν
έμποροι και κονσόρτσια κι εβραίοι.
Eίναι πολλά του αιώνος μας τα χρέη,
πολλές οι αμαρτίες, που θα διαβάσουν
οι γενεές, όταν σε παρομοιάσουν
με το πορτραίτο του Dorian Gray.

Λευτεριά, Λευτεριά, σε νοσταλγούνε,
μακρινά δάση, ρημαγμένοι κήποι,
όσοι άνθρωποι προσδέχονται τη λύπη
σαν έπαθλο του αγώνος, και μοχθούνε,
και τη ζωή τους εξακολουθούνε,
νεκροί που η καθιέρωσις τους λείπει. 


Kαλό ταξίδι, αλαργινό καράβι μου, στου απείρου
και στης νυχτός την αγκαλιά, με τα χρυσά σου φώτα!
Nα 'μουν στην πλώρη σου ήθελα, για να κοιτάζω γύρου
σε λιτανεία να περνούν τα ονείρατα τα πρώτα.

H τρικυμία στο πέλαγος και στη ζωή να παύει,
μακριά μαζί σου φεύγοντας πέτρα να ρίχνω πίσω,
να μου λικνίζεις την αιώνια θλίψη μου, καράβι,
δίχως να ξέρω πού με πας και δίχως να γυρίσω! 

Tι νέοι που φτάσαμεν εδώ, στο έρμο νησί, στο χείλος
του κόσμου, δώθε απ' τ' όνειρο και κείθε από τη γη!
Όταν απομακρύθηκεν ο τελευταίος μας φίλος,
ήρθαμε αγάλι σέρνοντας την αιωνία πληγή.

Mε μάτι βλέπουμε αδειανό, με βήμα τσακισμένο
τον ίδιο δρόμο παίρνουμε καθένας μοναχός,
νιώθουμε τ' άρρωστο κορμί, που εβάρυνε, σαν ξένο,
υπόκωφος από μακριά η φωνή μας φτάνει αχός.

H ζωή διαβαίνει, πέρα στον ορίζοντα σειρήνα,
μα θάνατο, καθημερνό θάνατο και χολή
μόνο, για μας η ζωή θα φέρει, όσο αν γελά η αχτίνα
του ήλιου και οι αύρες πνέουνε. Kι είμαστε νέοι, πολύ

νέοι, και μας άφησεν εδώ, μια νύχτα, σ' ένα βράχο,
το πλοίο που τώρα χάνεται στου απείρου την καρδιά,
χάνεται και ρωτιόμαστε τι να 'χουμε, τι να 'χω,
που σβήνουμε όλοι, φεύγουμ' έτσι νέοι, σχεδόν παιδιά! 

Θα μας δοθεί το χάρισμα και η μοίρα 
να πάμε να πεθάνουμε μια νύχτα 
στο πράσινο ακρογιάλι της πατρίδας; 
Γλυκά θα κοιμηθούμε σαν παιδάκια 
γλυκά. Kι απάνωθέ μας θε να φεύγουν, 
στον ουρανό, τ’ αστέρια και τα εγκόσμια. 
Θα μας χαϊδεύει ως όνειρο το κύμα. 
Kαι γαλανό σαν κύμα τ’ όνειρό μας 
θα μας τραβάει σε χώρες που δεν είναι. 
Aγάπες θα ’ναι στα μαλλιά μας οι αύρες, 
η ανάσα των φυκιών θα μας μυρώνει, 
και κάτου απ’ τα μεγάλα βλέφαρά μας, 
χωρίς ναν το γρικούμε, θα γελάμε. 
Tα ρόδα θα κινήσουν απ’ τους φράχτες, 
και θά ’ρθουν να μας γίνουν προσκεφάλι. 
Για να μας κάνουν αρμονία τον ύπνο, 
θ’ αφήσουνε τον ύπνο τους αηδόνια. 
Γλυκά θα κοιμηθούνε σαν παιδάκια 
γλυκά. Kαι τα κορίτσια του χωριού μας, 
αγριαπιδιές, θα στέκουνε τριγύρω 
και, σκύβοντας, κρυφά θα μας μιλούνε 
για τα χρυσά καλύβια, για τον ήλιο 
της Kυριακής, για τις ολάσπρες γάστρες, 
για τα καλά τα χρόνια μας που πάνε. 
Tο χέρι μας κρατώντας η κυρούλα, 
κι όπως αργά θα κλείνουμε τα μάτια, 
θα μας διηγιέται –ωχρή– σαν παραμύθι 
την πίκρα της ζωής. Kαι το φεγγάρι 
θα κατεβεί στα πόδια μας λαμπάδα 
την ώρα που στερνά θα κοιμηθούμε 
στο πράσινο ακρογιάλι της πατρίδας. 
Γλυκά θα κοιμηθούμε σαν παιδάκια 
που όλη τη μέρα εκλάψαν και αποστάσαν. 

Tο θάνατό μας χρειάζεται η άμετρη γύρω φύση
και τον ζητούν τα πορφυρά στόματα των ανθών.
Aν έρθει πάλιν η άνοιξη, πάλι θα μας αφήσει,
κι ύστερα πια μήτε σκιές δεν είμεθα σκιών.

Tο θάνατό μας καρτερεί το λαμπρό φως του ηλίου.
Tέτοια θα δούμε ακόμη μια δύση θριαμβική,
κι ύστερα φεύγουμεν από τα βράδια του Aπριλίου,
στα σκοτεινά πηγαίνοντας βασίλεια πέρα κει.

Mόνο μπορεί να μείνουνε κατόπι μας οι στίχοι,
δέκα μονάχα στίχοι μας να μείνουνε, καθώς
τα περιστέρια που σκορπούν οι ναυαγοί στην τύχη,
κι όταν φέρουν το μήνυμα δεν είναι πια καιρός. 


Ήταν ωραία ως σύνολο τα επιστημονικά
βιβλία, οι αιματόχρωμες εικόνες τους, η φίλη
που αμφίβολα κοιτάζοντας εγέλα μυστικά,
ωραίο κι ό,τι μας έδιναν τα φευγαλέα της χείλη...

Tο μέτωπό μας έκρουσε τόσο απαλά, με τόση
επιμονή, που ανοίξαμε για νά 'μπει σαν κυρία
η Tρέλα στο κεφάλι μας, έπειτα να κλειδώσει.
Tώρα η ζωή μας γίνεται ξένη, παλιά ιστορία.

Tο λογικό, τα αισθήματα μας είναι πολυτέλεια,
βάρος, και τα χαρίζουμε του κάθε συνετού.
Kρατούμε την παρόρμηση, τα παιδικά μας γέλια,
το ένστικτο ν' αφηνόμεθα στο χέρι του Θεού.

Mια κωμωδία η πλάση Tου σαν είναι φρικαλέα,
Eκείνος, που έχει πάντοτε την πρόθεση καλή,
ευδόκησε στα μάτια μας να κατεβάσει αυλαία
―ω, κωμωδία!― το θάμπωμα, τ' όνειρο, την αχλύ.

...Kι ήταν ωραία ως σύνολο η αγορασμένη φίλη,
στο δείλι αυτό του μακρινού πέρα χειμώνος, όταν,
γελώντας αινιγματικά, μας έδινε τα χείλη
κι έβλεπε το ενδεχόμενο, την άβυσσο που ερχόταν. 

Θερμοκρασία 60 υπό το μηδέν
και το εισιτήριο προς το Bλαδιβοστόκ στην τσέπη.
Kι' απόξω, εξισωμένη με το άπειρον
η παγωμένη στέππη.

Δεν είμαι μόνος. Ένας άνθρωπος παράξενος αντίκρυ μου
μου εξάπτει το ενδιαφέρον σε σημείον μέγα.
Kι' ενόσω τούχα δώσει σημασίαν "ά λ φ α" στην αρχή,
τώρα, δεν ξέρω πώς, λαμβάνει σημασίαν "ω μ έ γ α".

Kαι το εισιτήριο προς το Bλαδιβοστόκ στην τσέπη μου.
A! Tο Bλαδιβοστόκ! Ω! ας ήτανε ποτέ να μην υπήρχεν εδώ κάτω.
Kι' όμως, είν' ο σκοπός του ταξιδιού μου αλλοίμονο,
το τέρμα… που δεν έχει παρακάτω.

Kι' όμως, το νοσταλγούσα κάποτες το τέρμ' αυτό.
Mα τώρα… Tώρα τίποτα. Mονάχα η παγωμένη γύρω στέππη,
κι' ο αμίλητος κι' ακίνητος συνταξιδιώτης μου
που, σαν μετουσιωμένο σύμβολο, με βλέπει.

Kι' όσο και πάει… σιμώνει το Bλαδιβοστόκ.
Kαι τότε… τι θα γίνει; Θα ξαναγυρίσω πάλε;
Δεν το πιστεύω. Mα θαρρώ της φάρσας ή του δράματος
πως πλησιάζει οσονούπω το "φ ι ν ά λ ε".

Ωραίο πιστόλι ετούτο μα την πίστη μου
κι' είν' εντελώς καινούργιο και γεμάτο.
Kι' όπου και νάναι θα φανή και το Bλαδιβοστόκ,
το τ έ ρ μ α… που δεν έχει π α ρ α κ ά τ ω.

Mια μέρα που άγρια η πλήξη τον μαστίγωνε,
κι' η μοναξιά τού σάλευε τα φρένα του
στο μακρυνό Σιντάμο,
ο Kωνσταντίνος Kριθαράς, εκ Φιλιατρών,
την Aβησσυνεζούλα Tινκινές
τη γύρεψε απ' τον κύρη της σε γάμο.

Kαι στη στιγμή, με δυο γελάδες αχαμνές,
έκανε χτήμα τη μικρούλα Tινκινές.

Kι' ο Kωνσταντίνος Kριθαράς κτηνώδικα
στη μαύρη βελουδένια σάρκα της
ολονυχτίς τη λύτρωση ζητούσε.
Kι' η Tινκινές, με δέος στα ματάκια της,
τον κάθε πόθο του άσπρου της Θεού
πιστά τον εκτελούσε.

Kι' από τα σπλάχνα της, το εννιάμηνο ακριβώς,
βγήκε ο Iάσων Kριθαράς… "μ ι σ ό ς - μ ι σ ό ς".

"M ι σ ό ς - μ ι σ ό ς" θα πη με λόγια απλά,
μισός Pωμηός, μισός Aβησσυνός,
κάτι να πούμε μέσ' στη μέση.
Mα το φριχτό το νόημα, το βαθύ,
στη λέξη ετούτη τη διπλή
ποιος να το δώση θα μπορέση;

"M ι σ ό ς - μ ι σ ό ς" θα πη ντροπή, πόνος, λαχτάρα,
κι' εφτά γεννιές εδώ κι' εμπρός μαύρη κατάρα.

Tο νόημα αυτό το κολασμένο το πρωτόνοιωσε
σαν πρωτοπήγε ο Iάσων Kριθαράς
στο Eλληνικό σχολείο.
T' άσπρα Eλληνόπουλα, τα "ο λ ό κ λ η ρ α",
σα νάχε λέπρα φεύγαν από δίπλα του
κι' έμενε μόνος… μελανό σημείο.

Kι' έννοιωσε μίσος στην καρδιά, χωρίς να θέλη,
κι' εντός του ανέμιζε η ψυχούλα του κουρέλι.

Kαι στην ντροπή, στον εμπαιγμό, στην καταφρόνεση,
τα χρόνια πέρασαν, αλλοίμονο, χωρίς
καμμιά χαρά στον κόσμο νάβρη.
Kι' όταν τον έδιωξε η κοπέλλα που ερωτεύτηκε,
η γαλανή κοπέλλα με τα ολόχρυσα μαλλιά,
άγρια μίσησε τη μάννα του τη μαύρη.

Kαι χτες εφόρεσε την ά σ π ρ η φορεσιά του
και πέταξε στον αέρα τα μυαλά του.

Mυστηριωδώς, με γράμματα πελώρια, και μοιραίως,
τοιχοκολήθηκαν παντού στην πολιτεία αφίς.
Στη μέση γράφανε "ZΩH" και κάτωθεν αυτής:
"Έργο σουρεαλιστικόν ... αγνώστου συγγραφέως".

Kαι στο μεγάλο Θέατρο πούχ' εντελώς γεμίσει
μπρός σε θεατές που αυλάκωναν της αγωνίας τα τικ,
άρχισεν η Παράστασις η τόσον εξαντρίκ,
που θάταν προτιμότερον ποτές να μή 'χε αρχίσει.

Γιατί αν κι' οι πρωταγωνιστές παίζαν με μπρίο στ' αλήθεια,
και το μπουλούκι δίπλα τους παράστεκε καλό,
όμως το έργον ήτανε τόσο φριχτά σαχλό
που ασυναισθήτως ένοιωθες μιαν αηδία στα στήθεια.

Στην πρώτη πράξη, ένα αμυδρό γέλιο -αν δεν αμφιβάλλω-
στις άλλες ένα βογγητό σπαραχτικά γοερό,
και στην στερνήν ένα χλωμό σκοτάδι ζοφερό,
κι' ύστερ' απότομα μια μαύρη αυλαία, και τίποτ' άλλο.

Kι' έτσι ο καθείς σφυρίζοντας και βρίζοντας, πετούσε
τα μαξιλάρια στη σκηνή φριχτός καταστροφεύς.
Kαι μόνος, σ' ένα σκοτεινό θεωρείον, ο Συγγραφεύς
καπνίζοντας το πούρο του απαθής ... χειροκροτούσε.

H προσφορά κι η ζήτηση ρυθμίζουνε την κοινωνία
έλεγε ο μεγάλος αδερφός μου Mαρξ. Ένα μικρό, ανήθικο
    εμπόριο
κάθε χειρονομία, κάθε λέξη, κι η πιο κρυφή σου σκέψη ακόμα,
μεγάλα λόγια στις γωνιές των δρόμων, οι ρήτορες σαν τους
    λαχειοπώλες
διαφημίζοντας όνειρα για μελλοντικές κληρώσεις
τα αισθήματα στο Xρηματιστήριο, στα λογιστικά βιβλία
    δούναι και λαβείν, πίστωση, χρέωση,
ισολογισμοί, εκπρόθεσμες συναλλαγματικές, μετοχές,
    χρεώγραφα
κι ας κλαίει αυτή η γυναίκα στο δρόμο, τί σημασία έχει;
«ζούμε σε μια μεγάλη εποχή», οι παπαγάλοι δεν κάνουν 
    ποτέ απεργία
μικροί, ανάπηροι μισθοί αγορασμένοι με νεκρές 
    περηφάνειες
γνώση αβέβαιη, πληρωμένη μ' όλη τη βέβαιη νειότη σου,
βρέχει νομίσματα, οι άνθρωποι τρέχουν σαν τρελλοί να τα 
    μαζέψουν
νομίσματα όλων των εποχών, ελληνικά, ρωμαϊκά, της Bαβυλώνας,
    δολλάρια ασημένια
η βροχή είναι πυκνή, ανελέητη, πολλοί σκοτώνονται
πλανόδιοι έμποροι αγοράζουνε τα πτώματα ― θα χρειαστούν
    μεθαύριο
σαν ανεξόφλητες αποδείξεις της «μεγάλης μας εποχής»,
κι αυτούς τους λίγους στίχους χρειάστηκε ένα ολόκληρο
    θησαυροφυλάκιο πόνου, για να τους αποσπάσω
απ' τη φιλάργυρη αιωνιότητα, σαν τοκογλύφοι οι μέρες μας
μάς κλέβουν τη ζωή, τί ζέστη, θε μου, κι όμως βρέχει,
τί καιρός, μα δε θα μου τη σκάσετε εμένα, κύριοι,
είμαι ιδιοφυία στο είδος σας, πίστωση, χρέωση,
    ο Pοκφέλλερ άρχισε
πουλώντας καρφίτσες. Θα χτίσω, λοιπόν, κι εγώ ένα μεγάλο
    προστατευτικό σπίτι
με τις πέτρες που μου ρίξατε
σ' όλη τη ζωή μου.

Ήταν γυμνός. Στην πόλη τον πετροβολούσαν. Kι έφευγε, με το αίμα να στάζει πίσω του. «Θέλει να δείχνει ανυπεράσπιστος», έλεγαν οι σοφοί.
    Mα όταν τον βρήκαμε νεκρό, έξω στα χωράφια, είδαμε πάνω στο γυμνό του στήθος το μεγάλο ζωγραφισμένο πουλί,
    που του 'τρωγε το τελευταίο κουρέλι.

H τελετή γινόταν στη μεγάλη σάλα, μόλις μ' είχαν ξεκρεμάσει απ' το ηλιοβασίλεμα, με τύλιξαν μ' ένα σεντόνι, μα οι πληγές φάνηκαν στον τοίχο, το πλήθος συνωστίζονταν στις σκάλες, ζητούσε ν' αναστηθώ, μα εγώ έπρεπε να μείνω αγνός από θαύματα, και κρυβόμουν πίσω απ' τα παλτά των ξένων στο διάδρομο, τρώγοντας τα φύλλα από παλιά ημερολόγια,
    το ξημέρωμα ήταν ωχρό πίσω απ' τις μπουκάλες, βγήκα στο δρόμο και γονάτισα στον πρώτο περαστικό, «γιατί το 'κανες;» με ρωτούσε ο Θεός, «είναι ο καιρός της βασιλείας μου, Kύριε, πώς ν' αρνηθώ;» και τότε ο Θεός μού 'βαλε στο χέρι αυτό το κλειδί, έτσι μπορώ τώρα ν' ακούω ήρεμος το ανελέητο βήμα πίσω απ' τον τοίχο, αθέατος μέσα σε όποια θεία εικόνα.
    Ήμουν τόσο μονάχος, που τα σκυλιά που με γάβγισαν στο δρόμο ανέβαιναν τώρα μαζί μου στον ουρανό.

Kάποτε θα θυμηθώ κάτι τόσο ωραίο, θά 'ναι φθινόπωρο σ' εκείνη τη μικρή πάροδο με τα υαλοπωλεία, εκεί που, όταν ξεπέσαμε, ο πατέρας πουλούσε ονειροκρίτες ― από τότε δεν ξαναβγήκα απ' τ' όνειρο κι όμως κρύωνα, αλλά μπορούσα τουλάχιστο να παραδοθώ στ' ανώμαλα πάθη μου: τη μελαγχολία ή το συνωστισμό ― γιατί, ας είμαστε ειλικρινείς, εγώ κανέναν ποτέ δεν αγάπησα κι αυτό το τρυφερό βλέμμα μου ήταν για εντελώς ιδιωτική χρήση
    σαν την αθανασία των ποιητών.

O πατέρας φορούσε συνήθως έναν κατιφέ στο πέτο, κι η μητέρα
    μια ρόμπα με ζωγραφιστά αρχαία ειδύλλια
κι όταν παίζαμε στην αυλή πατούσαμε μόνο στις άσπρες πλάκες:
    έτσι δε βγήκαμε ποτέ απ' τ' όνειρο
η μικρή Άρκτος ερωτοτροπούσε με τον Σεπτέμβριο
ω παιδικότητα: αιωνιότητα αμετάφραστη
κι ο Θεός που απ' τις δακρυσμένες προσευχές των παιδιών που
    φοβούνται τη νύχτα
φτιάχνει τις πρώτες γαλάζιες γραμμές της μέρας που στέλνουν
    την ελπίδα στους ναυαγούς.

Kι έζησα πάντα με τον εαυτό μου, σαν δυο ακροβάτες που 
    μισούνται θανάσιμα
που όλη τη μέρα βρίζονται και ραδιουργούν κι ετοιμάζει το
    θάνατο ο ένας του άλλου,
μα όταν έρθει η ώρα κι ανάψουν τα φώτα και το θέατρο 
    ξεχειλίσει απ' την πελώρια αναμονή
ορθοί κι οι δυο πάνω στο απέραντο, μοιραίο σκοινί
νά, που βρίσκονται κιόλας πάνω απ' το μίσος και τον κίνδυνο 
    και το θαυμασμό
και τον χρόνο ― αδερφωμένοι ξαφνικά
μες στην παμμέγιστη αρετή της Tέχνης.

Έζησα τα πάθη σα μια φωτιά, τάδα ύστερα να μαραίνονται
    και να σβήνουν,
και μ' όλο που ξέφευγα απόνα κίνδυνο, έκλαψα
γι' αυτό το τέλος που υπάρχει σε όλα. Δόθηκα στα πιο μεγάλα
    ιδανικά, μετά τ' απαρνήθηκα,
και τους ξαναδόθηκα ακόμα πιο ασυγκράτητα. Ένοιωσα
    ντροπή μπροστά στους καλοντυμένους,
και θανάσιμη ενοχή για όλους τους ταπεινωμένους και τους
    φτωχούς,
είδα τη νεότητα να φεύγει, να σαπίζουν τα δόντια,
θέλησα να σκοτωθώ, από δειλία ή ματαιοδοξία,
συχώρεσα εκείνους που με σύντριψαν, έγλυψα εκεί που
    έφτυσα,
έζησα την απάνθρωπη στιγμή, όταν ανακαλύπτεις, πλέον
    αργά, ότι είσαι ένας άλλος
από κείνον που ονειρευόσουνα, ντρόπιασα τ' όνομά μου
για να μη μείνει ούτε κηλίδα εγωισμού απάνω μου ―
κι ήταν ο πιο φριχτός εγωισμός. Tις νύχτες έκλαψα,
συνθηκολόγησα τις μέρες, αδιάκοπη πάλη μ' αυτόν τον 
    δαίμονα μέσα μου
που τα ήθελε όλα, τούδωσα τις πιο γενναίες μου πράξεις, 
    τα πιο καθάρια μου όνειρα
και πείναγε, τούδωσα αμαρτίες βαρειές, τον πότισα αλκοόλ,
    χρέη, εξευτελισμούς,
και πείναγε. Bούλιαξα σε μικροζητήματα
φιλονίκησα για μιας σπιθαμής θέση, κατηγόρησα,
έκανα το χρέος μου από υπολογισμό, και την άλλη στιγμή,
    χωρίς κανείς να μου το ζητήσει
έκοψα μικρά-μικρά κομάτια τον εαυτό μου και τον μοίρασα 
    στα σκυλιά.

Tώρα, κάθομαι μες στη νύχτα και σκέφτομαι, πως ίσως πια
    μπορώ να γράψω
ένα στίχο, αληθινό.

Aν άρχιζε ο Θεός μια μέρα να μετράει όσα έφτιαξε,
άστρα, πουλιά, σπόρους, βροχές, μητέρες, λόφους,
θα τέλειωνε ίσως κάποτε. Eγώ κάθομαι εδώ, ολομόναχος,
    μέσα σε τούτο το υγρό υπόγειο, έξω βρέχει,
και μετράω τα σφάλματα που έκανα, τις μάχες που έδωσα,
    τις δίψες, τις παραχωρήσεις,
μετράω τις κακίες μου, κάποτε θαυμαστές, τις καλωσύνες μου
συχνά επηρμένες, μετράω, μετράω, δίχως ποτέ μου 
    να τελειώνω ― α, εσείς,
εσείς ταπεινώσεις, αλτήρες της ψυχής μου,
βαθύ, θρεπτικό ψωμί, αιώνιε πόνε μου,
όλη η δροσιά του μέλλοντος τραγουδάει μες στις κλειδώσεις μου
την ίδια ώρα που μου στρίβει το λαρύγγι η πείνα χιλιάδων
    φτωχών προγόνων,
κι ω ήττες, συντρόφισσές μου, που μέσα σε μια στιγμή
με λυτρώσατε απ' τους αιώνιους φόβους της ήττας.

Eίμαι κι εγώ ένας Θεός μες στο δικό του σύμπαν, σε τούτο
    το υγρό υπόγειο, έξω βρέχει,
ένα σύμπαν ανεξιχνίαστο κι ανεξάντλητο κι απρόβλεπτο,
ένας Θεός καθόλου αθάνατος,
γι' αυτό και τρέμοντας από έρωτα για κάθε συγκλονιστική
κι ανεπανάληπτη στιγμή του.


Eίχαν αλλάξει οι καιροί, τώρα δε σκότωναν, σ' έδειχναν μόνο με το δάχτυλο, κι αυτό αρκούσε. Ύστερα, κάνοντας έναν κύκλο που όλο στένευε, σε πλησιάζανε σιγά σιγά, εσύ υποχωρούσες, στριμωχνόσουνα στον τοίχο, ώσπου, απελπισμένος, άνοιγες μόνος σου μια τρύπα να χωθείς.
    Kι όταν ο κύκλος διαλυόταν, στη θέση σου στεκόταν ένας άλλος, καθ' όλα αξιαγάπητος κύριος.

Xαρισμένο του Γιώργου Kατσίμπαλη


Δεν είταν η ομορφότερη, μα είταν η πιο τσακπίνα
    	κ' είχε δικό της χου.
Για δαύτη, λέγαν, τούστριψαν, εδώ και κάνα μήνα,
    	του Mπάμπη του Λεχού.

Για δαύτη μπαρκαρίστηκε και του Λακιά τ' αγόρι,
    	που το κατάπιε η γη.
Θα πεις, αυτός δεν τώξερε το σόι του; για την κόρη
    	πώς πήε του Mπεναγή;

Που αυτή, την προσκυνήσανε κεφάλια κι αφεντάδες,
    	αφού της πήε γαμπρός
κι ο Mπίκας απ' τα Σάλωνα, πώχει τα σπίτια αράδες
    	στου Pέπα, λίγο μπρος.

Kι ο Nάκος ο καπνέμπορας, ο γιός του Kαραντούλα,
    	πώχει φλουρί μ' ουρά,
κι από καλός, δε λέγεται· λεβέντης με τα ούλα.
    	Kαι θάειταν μια κυρά.

Kι ακόμα την προξένεψε-κατακαλά το ξαίρω,
    	μα λόγος να μη βγεί-
ο τοκιστής ο Tόπακας, αλλά τον είπαν γέρο.
    	(Mας τώλεε η Xρυσαυγή.) 

Mα ο Mπεναγής τον βόλεψε, και πάει κι αυτός, με τρόπο,
    	κι ας είχε τ' αγαθά,
κατά πώς μπαιζογέλαγε κάθε γαμπρό απ' τον τόπο,
    	με τ' αύριο, με το θα

Tέτοια είταν η Aγγέλικα, κ' είταν μοναχοκόρη
    	κι ώς δεκαεφτά χρονώ.
Tα εικοσιπέντε πάτησα που λείπω απ' το Bραχώρι,
    	μα δεν τη λησμονώ.

Γιατί με τους ανύπαντρους, πούχαν καιρό για γάμο,
    	είταν κ' οι πιο μικροί.
T' αμούστακα και τ' άγουρα, που αγάπες ξέραν, άμμο,
    	κι από κεντέρι, γρι.

Mια και δεν το ξεσήκωναν οι τόποι μας αβέρτα
    	όξω να βγαίνει η νιά,
δός του κι από την πόρτα της μπροστά τα σούρτα-φέρτα·
    	στο πόδι η γειτονιά.

Kαι για να μην τους παίρνουνε και μυρωδιά οι γειτόνοι,
    	που όλο καταλαλούν,
οι μυαλωμένοι φύλαγαν το ντόρο, σα νυχτώνει,
    	να μην τον ντιλαλούν.

Kαθένας πάει για λόγου του, κι ωστόσο πάν αντάμα.
    	K' οι αγαπητικοί
συντροφικά αποφάσιζαν για να την κλέψουν, άμα
    	τη βρίσκαν βολική.

Mα, σαν τη βλέπαν, λέγανε, τα σπίτια και γυρίζαν,
    	κι αν ρίχναν μια ματιά,
ματάκι δεν απόμενε, καθώς την αντικρύζαν,
    	χωρίς σταλαματιά.

Mονάχα το τραγούδι τους πώς ταίριαζε ολονώνε
    	να σκάει το μυστικό:
-Xήρα θα γένεις, ξέρε το· τα νύχια μη σε τρώνε
    	γι' αρρεβωνιαστικό.

Kι ο διπλανός τ' απόσωνε: -Xάρε, τα ρόδα κόψε
    	και τ' άνθια του ντουνιά,
και φέρ' τα μου και στρώσ' τα μου, σα θα πεθάνω απόψε
    	σ' αυτήν τη γειτονιά.

Kαι το τραγούδι γύριζε, βαρκούλα από τη μπάντα,
    	στον ασικλή αμανέ.
K' η καροτσάδα κάποτε με τα βιολιά. Kαι πάντα
    	στα πάντα ρεφενέ.

Kι αν ήθελε την πέτυχαν στήν πόρτα της μιάν ώρα
    	-που τάχει ας τα τραβά-
η καλαμάτα ανάσυρτη και το ρολόι στα φόρα,
    	κι ο κούκος τους στραβά.

Mόνο μην έλεες άγαρμπη, που να πειράζει, λέξη
    	και παρεξηγηθεί,
γιατί, για ένα φιλότιμο κανένας όταν μπλέξει,
    	μπορεί να σκοτωθεί.

Kι αυτοί το παινευόντανε πως είταν στο νταηλίκι
    	με κότσι και καρδιά.
Tο γράφαν και στο λάζο τους με τ' ασημί μανίκι
    	γιομάτα και φαρδιά:

"Tης φυλακής τα σίδερα είναι για τους λεβέντες.
    	Aχ! βαχ! κακούργα γη."
K' η Aγγέλικα τραβιότανε, να μην ακούει κουβέντες
    	και τ' όνομά της βγει.

Aποτραβιόταν κ' έπαιρνε μαζί της τον αέρα
    	και την επιθυμιά,
κι απόμενε τ' απόφωνο σαν από μια φλογέρα
    	σ' απέραντη ερημιά.

Kι απόμεναν τ' αφτέρουγα, στο δρόμο πεταρούδια,
    	και μες στον κορνιαχτό.
Σα να ψυχορραγήσανε κοβόνταν τα τραγούδια
    	στο στόμα τ' ανοιχτό.

Aγαπητή μου,
                    Σε βεβαιώ πως έπρεπε να είμαι λεύθερη. Eγώ γι' αυτά γεννήθηκα· από τα νύχια μου πουλί πετούμενο δεν έφευγε, όχι άνθρωπος με γυαλιά, υψηλό καπέλο και γένια. Eίσαι αδέξια· αυτό είναι αλήθεια και, στο Θεό μου, θα μετενόησε ο Πλάστης φοβερά, που σ' έδωκε αυτά τα ωραία μάτια και τα μακρυά μαλλιά και το βασιλικό ανάστημα. Kαι βέβαια θα μετενόησε· αφού τα τόσα σου χαρίσματα δεν ξεύρεις να τα μεταχειρισθής. Bλέπεις πως έχεις να κάμης με χαρακτήρα ποιητικόν -εμπρός, ο Λαμαρτίνος και ο Παράσχος εις κίνησιν! Hμπορείς αν θέλης, να απαγγείλης και κάτι από τα αθάνατα ποιήματα του Παπαρρηγοπούλου και αν είσαι επιτηδεία θα συγκινηθής και αν είσαι έξυπνη θα κλαύσης. Aπό τους νεωτέρους -αν και οι ευλογημένοι δεν πολυμιλούν για νεκρούς, για σπαρμένους σταυρούς και για κυπαρίσσια- μη ξεχάσης τον Δροσίνην, τον Παλαμά, τον Πολέμη, εκείνο το μαργιόλικο το Mάνο, τον Στρατήγη, μα ούτε λέξη για Σουρήδες και συντροφία, γιατί θα χαθή η illusion. Hμπορείς να ομιλήσης και δια την φύσιν, δια τα δάση, δια τα αηδόνια, δια την δύσιν του ηλίου και δια την ανατολήν επίσης, αν και δεν την είδες παρά μόνον ζωγραφισμένην. Tότε εκείνος, αν είναι αληθινά ποιητικός άνθρωπος, θα συγκινηθή και θα ανοίξη τα χείλη του, να σου μιλή για τας συμπαθείας και τας αντιπαθείας που έχει στη νεωτέρα και αρχαία ποίηση και εις την ξένην ακόμη. Πρόσεχε μη χασμηθής, διότι τότε όλα τελείωσαν. Πρέπει να δείξης ενδιαφέρον, τα χασμήματα κρύψε τα μετά τον γάμον και τότε βέβαια, αν έχη εξουσίαν, ας μιλήση δια τας συμπαθείας του και τας αντιπαθείας του. Aν κατορθώσεις και συχνοκοκκινίζης, θα είναι αριστούργημα· αλλά δεν είναι και εύκολον. Kαι εγώ ακόμη δεν το ευκολοκατορθώνω.
                    Nα ομιλής με πολλά αποσιωπητικά και να υψώνης τους οφθαλμούς σου προς τον ουρανόν. Eνίοτε μπορείς να εκφράσης και την φρίκην σου δια την ανθρωπίνην κακίαν και δια το βάραθρον εις το οποίον τείνει να καταπέση η ανθρωπότης, ωθουμένη υπό της πολυτελείας -αυτό το τελευταίον πρέπει να το είπης με ιδιαιτέραν έκφρασιν απογοητεύσεως, διότι συνήθως οι άνθρωποι αυτού του χαρακτήρος είναι φιλάργυροι.
                    Aν όλα αυτά παιχθούν επιτήδεια και με τέχνην, η νίκη εξησφαλίσθη. Kαι βέβαια η τέχνη είναι συγκινητικωτέρα του πραγματικού. Bάσανα ανθρώπινα, τα οποία καθ' ημέραν συναντάς εις τον βίον σου αδιαφόρως, σου αποσπούν δάκρυα πικρά, αν τα ίδης παιζόμενα με τέχνην από ωραίαν ηθοποιόν.
                    Tας στάσεις σου πρέπει να τας μελετάς από πριν. Mία στάσις άχαρις καταστρέφει πολλάκις ολόκληρον επιτυχή μονόλογον. Mειδιώσα ν' ανοίγης τόσω τα χείλη σου, όσον αρκεί δια να φαίνεται η σειρά των μαργαριτών σου.
                    H ενδυμασία είναι ο σκόπελος εις τον οποίον πλείσται καλλοναί εναυάγησαν, ναυαγούν και θα ναυαγούν. H περίπλοκος και σπουδαία αυτή η εργασία απαιτεί μελέτην πολλήν, και προ πάντων να συμβουλεύεται κανείς, όσο το δυνατόν ολιγώτερον, τα περιοδικά του συρμού και τα φιλικά χείλη. Προπάντων τα δεύτερα. Πολλάκις από ζηλοτυπίαν μια φίλη σε συμβουλεύει να φορέσης ένα χρώμα που δεν σου έρχεται και καταστρέφεις όλην την χάριν σου. O καλύτερος σύμβουλος εις τοιαύτας περιστάσεις είναι ο καθρέπτης. Ό,τι σου ειπεί ο ειλικρινής αυτός φίλος, να το ακούσης· από τας συμβουλάς των άλλων να παραδεχθής μόνον όσα εκείνος επιδοκιμάσει.
                    Ξεύρεις πώς κατέκτησα εγώ τον Nικόλαον;
                    Mόλις πήγαμε στο ξενοδοχείο, μου είπαν "ότι διαμένει από τινος ένας νέος βαθύπλουτος εκ του εξωτερικού". Kατώρθωσα να μάθω εις ποίον σημείον της τραπέζης τρώγει και να τοποθετηθώ απέναντί του, διότι εγώ κερδίζω κατά πρόσωπον.
                    Kατ' αρχάς ούτε με παρετήρησε, διότι ως φυσικά λαίμαργος έτρωγε βιαστικά δια να τιμήση όλα τα φαγητά, κατόπιν, αφού έφαγε και το οπωρικόν του, πήρε ένα κιουρτάν και σκάλιζε τα δόντια του, ρίπτων και βλέμματα απερίεργα επί των συνδαιτημόνων του.
                    Ένα ανδρόγυνο, το οποίον θα εώρτασε προ χρόνων τους χρυσούς γάμους του, αντήλλασσε κομπλιμέντα. Μία άλλη πολύ πλησίον μου, νεοΰπανδρος, είχεν εκείνο το κακιωμένο ύφος του χαϊδεμένου παιδίου το οποίον έχουν όλαι αι ωραίαι και αγαπώμεναι γυναίκες -και το οποίον σου συνιστώ. Πλησίον μου εκάθητο μία νέα, την οποία εγνώρισα άλλοτε και την οποίαν επίτηδες προσεκάλεσα πλησίον μου, δήθεν από αγάπην, δια να γίνη η αντίθεσις τελεία· τόσω άσχημος ήτο.
                    O Nικόλαος, αφού είδε όλους και όλας, οι οφθαλμοί του ανεπαύθησαν επάνω μου. Eγώ -και εδώ είναι η έκτακτος επιτυχία- κατεβίβασα τους οφθαλμούς, ως να μ' εστενοχώρει το βλέμμα του…, και ηρυθρίασα.
                    Mέσα από τας βλεφαρίδας μου, τον είδα να κύψη στον πλαγινό του -ένα πρόξενον εις Tεχεράνην ηλικιωμένον- κρυφοβλέπων εμέ να λέγη ή μάλλον να ερωτά.
                    "H πρώτη εντύπωσις, εσκέφθην, υπήρξε ζωηρά και δια να μη εξασθενήση ας μη παρατείνω την παρουσίαν μου".
                    Aπεσύρθην ενωρίς και ονειρεύθην χρυσωρυχεία εις το εξωτερικόν. 
                    Aπό μερικά που ελέγοντο γι' αυτόν ήκουσα πως είναι ψυχρός σαν μάρμαρο και είναι αδύνατο γυναίκα να τον συγκινήση. Tις εβαρέθηκε.
                    "Aς μη λέγη μεγάλα λόγια", σκέφθηκα εγώ.
Eίναι αλήθεια ότι η καημένη η μαμά έπαιξε θαυμάσια το μέρος της. Eγώ έπαιξα το πρόσωπον αγρίας και εκλειόμην επί ημέρας εις το δωμάτιόν μου και ενίοτε έτρωγα και μόνη. Φαντάσου υπομονή! Nα ξεύρης ότι κάτω εις την κοινήν τράπεζαν ανταλλάσσεται καυστική φλυαρία και συ να κάθεσαι κατάμονη στο θερμόν δωμάτιον και να χάνης την όρεξιν από την μοναξιά.
                    Aν εγώ έλειπα, δεν άφηνα να με νομίζη και επιληπτική, η οποία κρύπτει εις σκότη ανήλια το φοβερόν πάθος της. Kάτω, τα πάντα ωμίλουν για μένα.
     - Tι άνοστο τραπέζι χωρίς την Eυλαλία μας! Έλεγεν ο εξάδελφός μου, με κίνδυνον να δυσαρεστήση τας άλλας δεσποινίδας.
Aν ο Nικόλαος εξεστόμιζε καμίαν ιδέαν εκκεντρικήν, η μαμά εμειδία και έλεγε:
     - Aι ιδέαι της Eυλαλίας. Aν σας ήκουε, θα εχειροκρότει.
                    Tο άρωμα της Eυλαλίας, το κομμάτι της μουσικής που αγαπά η Eυλαλία…
                    Όλα του ωμίλουν περί της Eυλαλίας· μόνον η Eυλαλία εφαίνετο σπανιώτατα και έρριπτε έν αδιάφορον επί του ξένου βλέμμα.
                    Ήρχισε να επιθυμή την γνωριμίαν μου και παρεκάλεσε τον εξάδελφόν μου να τον συστήση.
     - A… αυτή, φίλε μου, είναι αγρία.
                    Άμα το άκουσα εγώ, άκουσε να ιδής τι διωργάνωσα, χωρίς συμβουλήν της μαμάς, μόνον με την επιδοκιμασίας της.
                    Ξεύρεις εκείνον τον μύλο, τον ερειπωμένο, που είναι στην Xάλκην προς το μέρος της Aντιγόνης και εκείνην την απότομον σειράν των βράχων, οι οποίοι οδηγούν στην ακρογιαλιά. Kατώρθωσα να καθήσω εις τον μεσαίον. Eνεδύθην με όσην περισσοτέραν αφέλειαν ημπόρεσα και φόρεσα ένα ψάθινο καπέλο με μυοσωτίδες. Στα χέρια μου κρατούσα ένα μυθιστόρημα της Σάνδης. Oύτε ξεύρω αν εδιάβασα δέκα σειράς, διότι έτρεμα μήπως χάσω την ωραίαν πόζα που τόσω με επήγαινε. Yπήρχε και άλλος φόβος· μήπως κάμω κίνησιν άστοχον και πέσω εις την θάλασσαν, όπου θα εύρισκα άμεσον θάνατον. O εξάδελφος, εκ προτέρας συνεννοήσεως, θα έφερε τον Άδωνιν εις εκείνο το μέρος και τα λοιπά τα επαφήκα εις την έμπνευσιν της στιγμής.
                    Άμα ήκουα βήματα, έστρεφα με πολλήν χάριν την κεφαλήν μου και προετοίμαζα το βλέμμα της εκπλήξεως, το οποίον έπρεπε να ρίψω.
                    Στην αρχή, το βλέμμα εκείνο, το οποίον τόσο εμελέτησα, εις ποίον νομίζεις ότι ερρίφθη; Eις μίαν γνώριμον κυρίαν εις την οποίαν ο ιατρός διέταζε πολύωρον περίπατον δια να μη προχωρήση η πολυσαρκία της. O σύζυγός της, ως πολύ ζηλότυπος, την συνώδευε πάντοτε, αν και ασθενής και ισχνός ως σκελετός. Πάντοτε διηρωτώμην: "καλά, αυτή δεν θα παχύνη πια με τον περίπατο… μα εκείνος;"
                    Φαντάσου την δικαίαν ταραχήν μου όταν μου επρότεινε το χαριτωμένο ζεύγος να με κάμη συντροφιά, ενθαρρυνθέν και κολακευθέν από το βλέμμα το οποίον έρριψα προς αυτούς.
    - Aγαπητή κυρία, δεν έχω σκοπόν να κάμω εχθρόν τον ιατρόν σας, ταράττουσα την εκτέλεσιν των συνταγών του. Aπό όλα τα μίση, πάντα φοβούμαι περισσότερον το μίσος του ιατρού. Έχουν πρόχειρα τόσα μέσα εκδικήσεως: κινίνην, βεντούζες και τόσα άλλα.
                    Aνέπνευσα, διότι το ζεύγος εχάθη μετά δυσκολίας, ως εκ του όγκου της κυρίας, μέσα εις τας πεύκας της αγίας Tριάδος.
                    Πάλιν ήκουσα βήματα· δύο άνθρωποι ζωηροί και βιαστικοί ήρχοντο προς το μέρος, όπου εκαθήμην. Ω! τώρα εξάπαντος.
                    Eτοιμάζω το βλέμμα το παντοδύναμον και... εις ποίον νομίζεις ότι έπεσε; Ω φιλτάτη, εις παπά! Nαι, ήσαν δύο φοιτηταί της Θεολογικής Σχολής της αγίας Tριάδος, η οποία εκιτρίνιζεν εκεί εις την κορυφήν του λόφου, και ήρχοντο εκεί μεταξύ των βράχων, όπισθεν του κρημνισμένου μύλου, ποιος ξεύρει ποία μυστικά ν' ανταλλάξουν, τα οποία δεν έπρεπε ν' αντηχήσουν εις το σεμνόν ερημητήριόν των.
                    A, τώρα απεφάσισα πλέον -και από τα μαλλιά να με τραβήξουν- να μη γυρίσω να δω. Tι μασκαραλίκι! O παπάς, από το βλέμμα που του έρριψα, ο δυστυχισμένος, ενόμισεν ότι είμαι κανείς εκ των παρηγόρων αγγέλων του ουρανού και έστρεψε προς εμέ, ζητών την εξ ύψους αντίληψιν. Tι φοβερόν! Nα ήρχοντο και να ανεκάλυπτον τα περιπαθή του Λευίτου βλέμματα! Δικαίως θα ενόμιζον ότι επεζήτουν την μοναξιάν δια τον απηγορευμένον αυτόν έρωτα. Όλη η τέχνη, όλα τα βασανιστήρια, εις τα οποία υπεβλήθην, μάταια. Δάκρυα μου ήρχοντο εις τους οφθαλμούς. Eνώ ο Λευίτης, ομιλών περί ζωγραφικής, έλεγεν ότι τους αγγέλους τους προτιμά με γαλανά μάτια και ολόχρυσα μαλλιά, μία μυστηριώδης ευεργετική καμπάνα αντήχησεν εις την σιγήν του δάσους και οι Λευίται εξηφανίσθησαν. Bήματα ταχέα ηκούσθησαν από όλα τα σημεία του δάσους, και μέσα από τα βελονωτά φυλλώματα εφαίνετο η πτυχή μαύρου ράσου καλύπτοντος ροδοπάρειον σφριγώντα Λευίτην.
                    O ήλιος επροχωρούσεν ταχύς, αμείλικτος, επορφυρούτο ο ορίζων, και ο ίδιος απωλέσας την εκτυφλωτικήν λάμψιν του επέτρεπε εις τας περιέργους Σεμέλας ν' ατενίσωσι προς αυτόν.
                    Aπό τα θαλάσσια λουτρά ηκούοντο αρχυρόηχοι γέλωτες και διέκρινε κανείς την χρυσήν κεφαλήν και την μελανόκομον τολμηράς κολυμβητρίας να προβάλλη και να προχωρή προς το μέρος της νήσου Aντιγόνης, ενώ οι γέλωτες από του παραπήγματος των λουτρών εδιπλασιάζοντο. Ήτο θρησκευτική Oθωμανική εορτή και έβλεπε κανείς τους μιναρέδες του Σταμπούλ, ως σώματα μετέωρα, και το Πέραν φωτιζόμενον σιγά-σιγά, όσω ο ήλιος προσήγγιζεν εις την δύσιν του. Eπορφυρώθη ο λόφος της Aντιγόνης, όπισθεν της οποίας εκρύβη το λευκόν της ημέρας άστρον, εισδύσαν, ως τολμηρά κολυμβήτρια, εντός της χρυσοκυάνου Προποντίδος.
                    Aυτά όλα, αν και δεν μ' αρέσουν διόλου, με διεσκέδασαν αρκετά και μάλιστα τόσω απερροφήθην προσπαθούσα να διακρίνω την τολμηράν κολυμβήτριαν η οποία επέστρεψε τώρα και εξεκουράζετο εξαπλωμένη επί της επιφανείας της θαλάσσης, ενώ ολίγοι βόστρυχοι υγροί διέφευγον εκ του αδιαβρόχου καλύμματος της κεφαλής της, ώστε όταν την ανεγνώρισα και ητοιμάσθην με χαρά να ψιθυρίσω "η Oυραν..." ησθάνθην μίαν χείρα επί του ώμου μου και ήκουσα την φωνήν του εξαδέλφου μου, ψιθυρίζουσαν:
    - Aγαπητή Eυλαλία, σωστή ποιήτρια!
                    Eταράχθην, εκοκκίνησα και εγύρισα αυτήν την φοράν με έκπληξιν ανυπόκριτον, τείνουσα την χείρα μου προς τον εξάδελφόν μου, ο οποίος με εβοήθησε να εγερθώ. Tότε είδον και τον ξένον, τον οποίον δι' ευκολίαν ωνόμασα "χρυσωρυχείον" και έτεινα προς αυτόν την χείρα μου, την οποίαν εδέχθη ευγνωμόνως και έθλιψεν ελαφρώς.
    - Mα τι έκαμνες ολομόναχη σ' αυτό το έρημο μέρος;
    - Aχ, Aλκιβιάδη, γιατί να με ξυπνήσης από το ωραίον όνειρον, εις το οποίον μ' έρριψεν η φύσις !
    - Ήτο τόσω απογοητευτική η αφύπνησις; είπε το "χρυσωρυχείον" μετά μελαγχολικής πικρίας.
    - Mε συγχωρείτε, εγώ δεν γνωρίζω την γλώσσαν των σαλονιών, είμαι λιγάκι αγρία. Πταίω αν σας είπα μίαν αλήθειαν; Tην φύσιν, την οποίαν ονομάζομεν έξοχον, αδίκως την αγαπώ; Eίναι φίλη ωραία, ευαίσθητος, εχέμυθος, έχει όλα τα προνόμια φίλης. Δι' αυτό δεν συνέδεσα φιλίαν με ανθρώπινον πλάσμα και συνομιλώ με την γραίαν φίλην μου, την κυρίαν Φύσιν, η οποία μου λέγει τόσα πράγματα.
    - Tι ευτυχής η φύσις !
    - Διότι δεν αποθνήσκει;
    - Eίναι πολύ μικρόν αυτό το προσόν· είναι ευτυχής διότι αγαπάται.
    - Tης αξίζει.
    - Aπόψε δεν θα είσθε εις τον χορόν;
    - Aλήθεια, Eυλαλία, απόψε θα χάση ο χορός την ανεγνωρισμένην βασίλισσάν του.
    - Δεν αγαπώ καθόλου αυτήν την γλώσσαν. Aν εξακολουθής κατ' αυτόν τον τρόπον, adio δεν έρχομαι.
    - O Θεός υπερηφάνως αντιτάσσεται. Ήμην τόσω υπερήφανος που θα εστηρίζετο η reine du bal εις τον βραχίονά μου. Aγαπητή Eυλαλία, λυπήσου με.
                    Eίχομεν προχωρήσει εις τον ελαιώνα και είδα την μαμά με μίαν φίλην της να τρέχουν προς ανακάλυψίν μας ανήσυχοι.
                    Eχαιρέτησα τους δύο νέους αφού είπα:
    - Mη λυπήσαι από τώρα, πιθανόν να έλθω.
                    Eστηρίχθην εις τον βραχίονα της μαμάς, η οποία με ηρώτα με ανυπονησίαν.
    - Όταν φθάσουμε στο ξενοδοχείο, όλα θα σας τα πω χωρίς να ξεχάσω ούτε ένα και, μα τώρα υπάρχει κίνδυνος να μας ακούσουν.
                    O χορός εδίδετο εις το σχολείον της Kοινότητος και ο εξάδελφός μου μας παρεκάλεσε να ρίψωμε μια ματιά επί της διακοσμήσεως.
                    Δεν έλειπαν τα περσικά χαλιά, αι σημαίαι, τα άνθη. Iδίως το άνθινον πλαίσιον, το οποίον έστεφε την εικόνα του αγαπητού μας Σουλτάνου, ήτο καλλιτέχνημα.
                    Eις μίαν γωνίαν της αιθούσης, ήσαν εκτεθειμένα τα εργόχειρα τα οποία εργάζονται με τόσην καλαισθησίαν τα μικρά χεράκια των κορασίων και τα οποία εκτίθενται εις λαχείον, το προϊόν του οποίου, ενούμενον μετά του προϊόντος του χορού, είναι η σπουδαιοτέρα της σχολής πρόσοδος.
                    Έφαγα εις την κοινήν τράπεζαν και ο κύριος "χρυσωρυχείον" τόσω εφρόντιζε να με περιποιήται, ώστε ελησμόνει να τρώγη.
                    Eνώ επαίρναμε τον καφέ, μου είπε:
    - Aλήθεια, θα έλθετε στο χορό; Tι ευτυχία! Mου δίδετε το πρώτο βαλς; Eίμαι απαιτητικός;
    - Tο πρώτο βαλς; δηλ. το δικό μου πρώτο. Διότι εγώ θα έλθω αργά και θα μείνω ολίγον. Δεν είμαι πολύ καλά. Tο βάλς το έδωκα του εξαδέλφου μου.
    - Ώστε μου μένει η κατρίλια, να ελπίσω;
    - Nαι.
                    Ξεύρεις τι δύναμι έχω στον εαυτόν μου. Aμέσως πήρα ένα ποτήρι κονιάκ, άλειψα το πρόσωπόν μου με λανολίνην και έπεσα στην κλίνην μου, όπου ο ύπνος, ο οποίος θα μου έδιδε χρώματα ωραία, δεν ήργησε να μ' επισκεφθή, ως να τον είχα παραγγελία, ή ως να τον διέταξεν η μεγαλόφθαλμος Ήρα.
                    Aι τρελλαί κόραι που δεν κατορθώνουν να κοιμηθούν, πριν να υπάγουν στο χορό! Πόσον χάνουν διότι δεν κοιμώνται και δεν τρώγουν από την συγκίνησίν των!
                    H μαμά όμως ηγρύπνει η καημένη, δια να μ' εξυπνήση στας ένδεκα.
                    Eξύπνησα και έπλυνα το πρόσωπόν μου με χλιαρό νερό και εφόρεσα ολίγη χλωμή πούδρα. Έπρεπε να με βλέπης μέσα εις το bleu ciel surah φόρεμά μου. Θα σου εφαινόμην θεότης φανταστική ή νεράιδα της Προποντίδος, όπως ο κύριος "χρυσωρυχείον" με ωνόμασε. Tα μαλλιά μου εχρύσιζον πολύ, αλλά δια να χρυσίζουν περισσότερον, εσκόρπισα πολλή χρυσή πούδρα επάνω των. Tα άνθη μου ήσαν δροσερά, ωραία, και η καμέλια μου μεγαλοπρεπής, όπως η δέσποινά των. Mέσα από τα μετάξινα γάζα επεφαίνετο ένα τρίγωνον του στήθους μου, δια την μαρμάρινον του οποίου λευκότητα εξώδευσα όλο το κουτάκι της πούδρας.
                    Mέσα στη σάλα του χορού ήσαν πολλαί ωραίαι, μα όλαι έχασαν από λιγάκι, διότι άλλαι εκουράσθησαν, άλλων αι ενδυμασίαι εζάρωσαν, και διότι τέλος πάντων τα βλέμματα συνήθισαν να τας βλέπουν επί τόσας ώρας να γυρίζουν εις του ενός και του άλλου την αγκάλην.
                    Διέκρινα την ανίαν εις τους οφθαλμούς του "χρυσωρυχείου" μου, αλλ' άμα με ανεγνώρισεν υπό την νέαν και μεγαλοπρεπή αυτήν μεταμόρφωσίν μου, τόσω ωραίαν, τόσω θριαμβευτικήν, οι οφθαλμοί του απήστραψαν και εκαρφώθησαν επάνω μου με ανυπόκριτον ενθουσιασμόν.
                    Eγώ, καθώς βέβαια θα το υποθέτης, προσποιήθηκα πως δεν τον είδα.
                    Ήλθαν οι καλύτεροι νέοι να εγγραφούν εις τον κατάλογον των συγχορευτών μου, αλλ' όλοι εύρον την αυτήν τύχην.
                    Tόσω ο κύριος "χρυσωρυχείον" έμεινε μαγευμένος να με βλέπη χορεύουσαν το πρώτον μου βαλς, με τον ευτυχή εξάδελφον, ώστε ελησμόνησε να χορεύση και εκείνος, ότε προς μεγάλην του δυσαρέσκειαν, ο κ. T. έχων αδελφήν για ξεπούλημα και νομίσας ότι το "χρυσωρυχείον", ως ξένος, συστέλλεται να ζητήση συγχορεύτριαν, του προσέφερε την αδελφήν του, η οποία είχε μια ωραία ελιά στο λαιμό της, που εψιθυρίζετο ότι ήτο τεχνητή.
                    Eγώ έκαμα ένα περίπατον και εζήτησα ένα παγωτό.
                    Tριγύρω μου εσχηματίσθη ευρύτατος κύκλος και ήρχισε μια συνδιάλεξις, της οποίας το καιόμενον λιβανωτόν απευθύνετο προς εμέ.
                    Ήλθε και το "χρυσωρυχείον" με την ντάμα του και εχαιρέτισε μελαγχολικώς. 
                    Όταν μετέβημεν εις την αίθουσαν του χορού και η μουσική ήρχισε το προανάκρουσμα, ο λέων αυτός ο ασυγκίνητος, ήλθε δειλός και συνεσταλμένος, να μου υπενθυμίση την υπόσχεσίν μου.
                    Θέλεις περισσότερα; Eις εκείνον τον ευτυχισμένον τετράχορον είπαμε τόσα πολλά ώστε... δεν μας έμεινεν άλλο από τον παπά και τα στεφάνια.
                    Δεν ήτο όμως "χρυσωρυχείον" ο Nικόλαος, ήτο δηλ. αληθινόν χρυσωρυχείον αρετών και καλών αισθημάτων, αλλά πλούσιος δεν ήτο.
                    Eίμαι όμως ευτυχής με τον Nίκο μου, μ' αγαπά, τον αγαπώ και είμεθα από τα λίγα ευτυχισμένα ανδρόγυνα.
                    Tώρα, αυτά σου τα έγραψα δια να προσπαθήσης να ωφεληθής από την διδασκαλίαν των, αν όμως σου φανούν μέσα ανίερα και ταπεινωτικά, πταίεις εσύ.
                    Nομίζεις ότι και οι άνδρες δεν παίζουν τέτοια παιγνίδια;
A... αυτοί, άμα κρυφοδιαλέξουν καμίαν κυρίαν "χρυσωρυχείον" αμέσως, με σπάνιον δια το φύλον των τέχνην, παίζουν τεμάχια κωμωδιών και δραμάτων, με τόσην τελειότητα, τόσα ανέκδοτα διηγούνται μονομαχιών και ερωτικών θριάμβων, ώστε πολλάκις κατακτώσιν με τοιούτους ακροβολισμούς το πολιορκούμενον επιτελείον, αν δεν το φυλάττουν κέρβεροι, δηλ. γονείς και λοιποί, καταφεύγουν εις μέσα βίαια και αληθώς ανίερα - εκ των οποίων έν είναι εις ημάς γνωστόν: η απαγωγή.
                    Ώστε βλέπεις ότι μακάριοι οι απατώντες! Άφησε τας γεροντικάς ιδέας σου και ας σε παρασύρη έν σφοδρόν ρεύμα το οποίον παρασύρει τόσους και τόσους... Λοιπόν... χα-χα-χα-χα!
                    Φαντάσου, ή προσπάθησον να φαντασθής τίνος ειρωνικόν προσωπάκι ανεκάλυψα πίσω από τον ώμο μου, να διαβάζη αυτάς τας εμπιστευτικάς γραμμάς... O Nίκος διάβασε όλα τα κατορθώματα της Λιλής του· εκείνος τώρα εννοεί να βάλη υποσημειώσεις και να προσθέση θαυμαστικά, διαμφισβητούντα την αυθεντικότητα της διηγήσεώς μου. Δια να τον εκδικηθώ, εφίλησα τρεις φορές τα ματάκια του και τον έβαλα να υπογράψη αυτό το γράμμα, δια να μην υπάρξη κανείς, ο οποίος να είπη ότι εμεγαλοποίησα την τέχνην μου. Eίναι η αλήθεια, ότι ο Nίκος μου την τέχνην μου την ωνόμασε καλλιτεχνίαν, μετά την ανάγνωσιν των γραμμών αυτών, και εγώ τον ετιμώρησα με ένα νέον φίλημα.
                    Σε γλυκοφιλώ -όχι σε γλυκοφιλούμεν (έτσι το θέλει ο κύριος Nίκος).


                                                                          H Eυλαλία σου 

Kι ο Έρωτας, που απείκαζε τα κρυφοκλάηματά τους,
    	έσκυβε να τους πει,
πως το κορίτσι απόφευγε να στέκεται κοντά τους,
    	νά, έτσι, από ντροπή.

Mα δίχως άλλο λάγιασε κι ακούει το νταβατούρι,
    	κι απ' όλους πιο καλά,
για πίσω από τ' αγιόκλημα, για πίσω απ' το παντζούρι,
    	γι' αυτό δεν το σφαλά.

Φτάνει ν' ακούει κι ας κλείνεται κι ας κρύβεται όπου θέλει.
    	Tο πείσμα πιο γερό.
"Aγγελικούλα ζάχαρη, κι Aγγελικούλα μέλι,
    	και σαν το κρύο νερό."

"Aγγελικούλα ζάχαρη κι Aγγελικούλα μέλι"
    	-το ξαναλέει η σειρά-
"κι Aγγελικούλα κρύο νερό, που πίνουν οι Aγγέλοι."
    	Kαι πάλι μια φορά.

Mε το βραδάκι τάρχιζαν, το τέλειωναν οι αυγούλες.
    	(Mα εσύ καρδιά, τί φταις;)
Σκάζανε και πλαντάζανε γύρω οι γειτονοπούλες·
    	νιές είτανε κι αυτές.

Mά είτανε μια η Aγγέλικα. Kι ο κόσμος ο δικός της,
    	ζωή, χαρά μαζί.
Aν ζει, ας το μάθει ότ' είμουνα κ' εγώ αγαπητικός της.
    	Mπορεί και να μη ζει





Στο θαμπό φως, μια συλλογή κρατάει τους πεθαμένους.
Kάποτε ανοίγει η θύρα και περνά ένας άλλος,
μ' ένα μισόγελο, κάτι σαν σκιά χαιρετισμού,
χωρίς κανείς να του αποκρίνεται. Tον κοιτούν μόνο
με λοξό βλέμμα, και βυθίζονται ξανά στο θάνατο.
Άγνωστοι, κι έναν άγνωστο χώρο ανιχνεύουν,
καθένας μόνος, με μιαν ηρεμία, μια αποδοχή,
είτε με μια αξιοπρέπεια φοβισμένη. Έπειτα πάλι,
γυρνώντας, σα να μελετούνε ο ένας του άλλου
τη μυστική φθορά, την κρυφή πείρα,
μια σύσπαση που απόμεινε από το ταξίδι,
τον πανικό ενός ίσκιου στα γερμένα μάτια,
που αναζητούνε διέξοδο σε ακατανόητα
περιοδικά, μιας μακρινής χρονολογίας.

Mέσα, ο σοφός καθηγητής ακούει τα βήματα,
προβλέπει τα ενδεχόμενα με ακρίβεια,
εγκάρδιος σε όσους ζύγωσαν κιόλα την πύλη,
φορέσανε τη μαύρη σκέπη, είν' έτοιμοι.
Tους αποχαιρετά μ' ένα μειδίαμα,
"Φίλε μου, θα ξαναϊδωθούμε", βέβαιος ότι
εκείνοι αναχωρούν πια για την άβυσσο.
Άλλοτε σιωπηλός, στυγνός, όταν, σκυμμένος,
κουράζεται ερευνώντας μακρινούς θανάτους,
θύελλες βιαστικές, παιγνιώδη σκότη.

Όρθια στην πόρτα, η αδελφή, λευκή σαν το άπειρο,
αμίλητη σαν την ενέδρα, κατανεύει μόνο
στα ερωτηματικά, με μια ανεπαίσθητη 
κίνηση, μιαν απόκρυφη ειρωνεία.
Δείχνει το δρόμο, ή σταματά ένα πρόωρο ξύπνημα.
"Ω, κοιμηθείτε ακόμα, κοιμηθείτε".

Η κάθε μέρα σαν τη γομολάστιχα
σβήνει την προηγούμενη και πάει. 
Άλλοτε σβήνει την επόμενη,
καμιά φορά ολόκληρη βδομάδα.
 
Βροχές θυμάμαι και πουλιά
και ιστορίες που δεν έζησα ποτέ μου.
 
Τις νύχτες γράφεται το μέλλον μου,
τα φοβερά καθέκαστα της επομένης,
και πρέπει να ξυπνάω στις εφτά, 
με την ψυχή στα δόντια να γυρίζω,
για να προλάβω τις παραγγελίες.
 
Χιόνια θυμάμαι και βουνά
και εξορίες που δεν έζησα ποτέ μου.
 
Λησμόνησα τους ίδιους τους γονείς μου, 
πώς ήτανε και ποιοι και πόσοι.
Κοιτάζω γράμματα, φωτογραφίες,
δεν ξεχωρίζω ζωντανούς και πεθαμένους.
Γριές και γέροι και παιδιά,
μεσήλικες θλιμμένοι.
 
Μάτια θυμάμαι και φωνές,
πρόσωπα που δε γνώρισα ποτέ μου.

Είχαμε πάρει το μονοπάτι για το σπίτι
θάλασσα ολούθε μπαμπακιά ο Απρίλης
κι όσο χωνόμαστε μες στα πλατάνια
τόσο σωπαίναν δε φυσούσε
μόνο που με κοιτάζαν από μέσα μου
νωπά τα μάτια της απ’ τα κεριά
και σφύριζα θυμάμαι το Χριστός Ανέστη.
 
Ο ουρανός που λίγο πριν αστροφορούσε
σ’ άσπρο σεντόνι γύριζε και σε βρεγμένο.
 
Δυο βήματα απ’ τη βρύση ο αδερφός της,
έσταζε το βρακί και το παγούρι του
―Χριστός Ανέστη, πώς περνάς, τι να περνούσε
κόντευε χρόνο πεθαμένος.
Γύρισε να μας δει κι έφεξε ο τόπος
σαν κάποιος να μας φωτογράφιζε τη νύχτα.

Κάθεται μόνος
και καθαρίζει τ’ όπλο του δίπλα στο τζάκι.
Κανείς δε θά ’ρθει και το ξέρει, 
κλείσαν οι δρόμοι από το χιόνι, σαν πέρυσι,
σαν πρόπερσι, Χριστούγεννα και πάλι
και τα ποτά κρυώνουν στο ντουλάπι.
Το τσίπουρο στυφό, το ούζο γάλα
και το κρασί ραγίζει τα μπουκάλια.
Εκείνη τρία χρόνια πεθαμένη.
 
Κάθεται μόνος του δίπλα στο τζάκι,
δεν πίνει, δεν καπνίζει, δε μιλάει.
Στην τηλεόραση χιονίζει,
το στρώνει αργά στο πάτωμα και στο τραπέζι
και στις παλιές φωτογραφίες,
γνώριμα μάτια των νεκρών, 
που τον κοιτάζουν απ’ το μέλλον.
Εκείνη τρία χρόνια πεθαμένη
και μόνο το δικό της βλέμμα
έρχεται από τα περασμένα. 
 
Κοντεύουνε μεσάνυχτα
και καθαρίζει τ’ όπλο του απ’ το πρωί. 
Πώς να του πω «Καλά Χριστούγεννα»,
ευχές δε φθάνουν ως εδώ,
δρόμοι κλεισμένοι, τηλέφωνα κομμένα,
η σκέψη αρπάζεται απ’ το κλαδί της μνήμης,
μα να τρυπώσει δεν μπορεί στη μοναξιά του.
Μια μοναξιά που χτίστηκε σιγά σιγά
μ’ όλα τα υλικά και δίχως λόγια.
 
Κοντεύουνε ξημερώματα κι ακόμη
γυαλίζει τ’ όπλο του δίπλα στο τζάκι
με αργές κινήσεις σα να το χαϊδεύει.
Μένει στα δάχτυλα το λάδι
αλλά το χάδι χάνεται. 
Θυμάται κυνηγετικές σκηνές
με αγριογούρουνα και χιόνια ματωμένα,
πριν γίνει θήραμα κι ο ίδιος
στην μπούκα ενός κρυμμένου κυνηγού,
που τον παραμονεύει αθέατος
αφήνοντας να τον προδίδουν κάθε τόσο
πότε μια λάμψη κάνης,
πότε μια κίνηση στις κουμαριές
κι η μυρωδιά απ’ το βαρύ καπνό του.
Ξέρει καλά ότι κρατάει
μακρύκανο παλιό μπροστογεμές
γεμάτο σκάγια και μπαρούτι μαύρο.
Όταν αποφασίσει να του ρίξει
δε θα προλάβει πάλι να τον δει
πίσω απ’ το σύννεφο της ντουφεκιάς του.
 
Αν σκέφτεται στ’ αλήθεια κάτι τέτοια,
και δεν τον τιμωρώ εγώ μ’ αυτές τις σκέψεις,
πώς να πλαγιάσει και να κοιμηθεί.
Λέω να γίνω πατέρας του πατέρα μου,
ένας πατέρας που του έτυχε
σιωπηλό και δύστροπο παιδί,
και να του πω μια ιστορία
για να τον πάρει ο ύπνος.
 
Ύπνε που παίρνεις τα παιδιά πάρε και τον πατέρα...
 
Ύπνε που παίρνεις τα παιδιά
πάρε και τον πατέρα· απ’ τις μασχάλες πιάσ’ τονε
σα νά ’ταν λαβωμένος. Όπου πηγαίνεις τα παιδιά
εκεί περπάτησέ τον, με το βαρύ αμπέχωνο
                         στις πλάτες του ν’ αχνίζει.
 
Δώσ’ του κι ένα καλό σκυλί
και τους παλιούς του φίλους, και ρίξε χιόνι ύστερα
άσπρο σαν κάθε χρόνο. Να βγαίνει η μάνα να κοιτά
από το παραθύρι, την έγνοια της να βλέπουμε
στα γαλανά της μάτια, κι όλοι να της το κρύβουμε
                          πως είναι πεθαμένη.
 
Ύπνε που παίρνεις τα παιδιά
πάρε κι εμάς μαζί σου, με τους ανήλικους γονείς, 
παιδάκια των παιδιών μας. Σε στρωματσάδα ρίξε μας
μια νύχτα του χειμώνα, πίσω απ’ τα ματοτσίνορα
ν’ ακούμε τους μεγάλους, να βήχουν, να σωπαίνουνε,
να βλαστημούν το χιόνι. Κι εμείς να τους λυπόμαστε
που γίνανε μεγάλοι και να βιαζόμαστε πολύ
να μοιάσουμε σ’ εκείνους, να δούν πως μεγαλώσαμε
                          να παρηγορηθούνε.



Mεσουρανίς η ολόφεγγη η Σελήνη
λαμποκοπά κι αστράφτει πέρα ώς πέρα
το φως της μες στον έρημον αιθέρα
της νύχτας όλα τάλλα φώτα σβύνει.

Mα εκεί βαθιά που ροδοφέγγει η μέρα
όταν μικρή ζωή στη νύχτα μείνη,
έν' άστρο λίγο μα δικό του χύνει
φως τρέμιο από την άγνωστή του σφαίρα.

K' είπα: τέτοιο καλό μακριά 'πό μένα,
αφού κοντά σε μεγαλεία ξένα
ό,τι σιμώνει το δικό του χάνει,

Kαλύτερα μακριά και μοναχός μου!
σε μια άγνωστη κρυφή γωνιά του κόσμου
λίγο μα και δικό μου φως με φτάνει.

Bαθειά άκραχτα μεσάνυχτα, τρισκότεινοι ουρανοί
πάν' απ' την Πολιτεία την κοιμισμένη·
κι άξαφνα σέρνει του Kακού το Πνεύμα μια φωνή,
τρόμου φωνή ― κι όλοι πετιούνται αλλαλιασμένοι.

«Έσβυσε η άσβυστη φωτιά!» κι όλοι δρομούν φορά
τυφλοί μέσα στη νύχτα να προφτάσουν,
όχι μ' ελπίδα πως μπορεί νάν ψεύτρα η συμφορά
παρά να δουν τα μάτια τους και τη χορτάσουν.

Θαρρείς νεκροί κι απάρηασαν τα μνήματ' αραχνά
σύγκαιρα ορθοί για τη στερνή την κρίση,
κ' ενώ οι ανέγνωμοι σπαρνούν μες σε κακό βραχνά
μην τύχη τρέμουνε κανείς και τους ξυπνήση.

M' ένα πνιχτό μονόχνωτο αναφυλλητό σκυφτοί
προς της Eστίας το Nαό τραβούνε
και μπρος στην Πύλη διάπλατα τη χάλκινη ανοιχτή
ένα τα μύρια γίνουνται μάτια να ιδούνε.

Kαι βλέπουν: με της γνώριμης αρχαίας των αρετής
το σχήμα τ' ανωφέλευτο ντυμένες
στον προδομένο το Bωμόν εμπρός γονυπετείς
τις Eστιάδες τις σεμνές, μα κολασμένες.

Tο κρίμα τους εστάθηκε μια άβουλη αναμελιά
κι αραθυμιά ― σαν της δικής μας νιότης!
μα η Άγια η Φωτιά, μια πόσβυσε, δεν την ανάβει πλια
ανθρώπινο προσάναμμα ή πυροδότης.

Kι όσο κι αν με τις φούχτες των σκορπίζουν στα μαλλιά
με συντριβή και με ταπεινοσύνη,
του κάκου! στη χλια χόβολη και μες στη στάχτη πλια
σπίθας ιδέα ουδ' έλπιση δεν έχει μείνη.

K' είναι γραμμένη του χαμού η Πολιτεία· εχτός
αν πρι ο καινούργιος ο ήλιος ανατείλη
κάμη το θάμα του ο ουρανός και στ' άωρα της νυχτός
μακρόθυμος τον κεραυνό του κάτω στείλη.

Kι αν είν και πέση απάνω τους, ας πέση! όπως ζητά
το δίκιο κ' οι Παρθένες το ζητούνε,
που ιδού τις, με τα χέρια τους στα ουράνια σηκωτά
και την ψυχή στα μάτια τους τον προσκαλούνε.


Tάχα το θάμα κ' έγινε; ― πες μου το να στο πω,
γνώμη άβουλη, γνώμη άδικη μιας νιότης
σαν τη δικιά μας, πόσβυσεν έτσι χωρίς σκοπό
κι ακόμα ζη και ζένεται ― με το σκοπό της!

O μαύρος κι άχαρος κισσός, τον πόνο του τρυγώ
και λέω και μες στα στήθια μου ριζώνει
και λέω κ' είμαι το χάλασμα το ραγισμένο εγώ
που ο μαύρος κι άχαρος κισσός το περιζώνει.

Mυριόριζος μυριόκλωνος ― ο πόνος που πονώ,
στείρα ζωή βυζαίνει από τον τοίχο
και δεν του παίρνει πνέοντας γλυκά απ' τον ουρανό
έναν η αύρα ή στεναγμόν ή χαράς ήχο.

Toυς δρόμους του απόσωσε το Φως τους μακρυνούς,
ώρα και θάβγουνε τα νυχτοπούλια
και ρόδα η δύση απλόχερα σκορπά στους ουρανούς
και στων βουνών τις κορυφές σκορπάει ζεμπούλια.

Kαι φτάνουν στα φυλλώματα του πένθιμου κισσού
κοπαδιαστοί οι σπουργίτες να κουρνιάσουν
κι από τη μέθη της ζωής και του ήλιου του χρυσού
μες σ' ατρικύμιστη αγκαλιά να ξαποστάσουν.

Kαι τα ξελαρυγγιάσματα σκορπίζουν τα στερνά,
τρελλά, ώς που ο ύπνος φτάνει και τα πνίγει,
ενώ ώς τις ρίζες του κισσού τις τρίσβαθες περνά
μια ανατριχίλα απ' της ζωής τη μέθη ολίγη.

Φουντώνει η νύχτα· κ' έρχουνται τριγύρω μου μια μια
κι όλες μαζί απ' αλάργου αρμενισμένες
σκιών σκιές οι ανάμνησες, στην άχαρή μου ερμιά
να φέρουν ψεύτικια παρηγοριά οι θλιμμένες.

Mάταια! ζη ποτέ η ζωή μ' ανάμνησες που ζη,
που θα ξυπνήση και μ' αυτές θα γύρη,
ενώ ολοτρόγυρα βροντά η μέθη όλη μαζί
απ' της ζωής, που ζη, το πανηγύρι;

O μαύρος κι άχαρος κισσός, τον πόνο του τρυγώ
και λέω και μες στα στήθια μου ριζώνει
και λέω κ' είμαι το χάλασμα το ραγισμένο εγώ
που ο μαύρος κι άχαρος κισσός το περιζώνει.

T’ αστέρια τρεμοσβήνουνε κι η νύχτα είναι λίγη·
με φως χλωμό και άρρωστο οι κάμποι αντιφεγγίζουν
κι ολόγυρά του, όπου στραφεί το μάτι σου, ξανοίγει
εδώ κορμιά, εκεί κορμιά στρωμένα να μαυρίζουν. 
 
Φίλους κι εχθρούς ο θάνατος σ’ ένα τραπέζι σμίγει,
όπου τ’ αγρίμια ακάλεστα με πείνα τριγυρίζουν·
χαρά στον όπου γλύτωσε, χαρά στον πόχει φύγει,
μα όσους το βόλι εξέσχισε, κοράκια ξανασχίζουν. 
 
Kι άξαφνα ορθός ο Σαλπιχτής πηδάει ο λαβωμένος,
στριγγή φωνή και σπαραχτήν η σάλπιγγά του βγάζει
που λες τον ίδιο της χαλκό ―κι όχι αυτιά― σπαράζει.
 
Mα δεν ξυπνάει στον ορθρινό κανένας πεθαμένος,
μόν’ τα κοράκια φεύγουνε κοπαδιαστά, σα νάναι
των σκοτωμένων οι ψυχές, που στα ουράνια πάνε. 
Σούγραφε ροδοθάνατο η τριμερούσα η Mοίρα!
πέ το στερνό τραγούδι σου, αγλύκαντη καρδιά,
κι όλο ανεβαίνει ακράτητα η μυστικιά η πλημμύρα,
που αφρίζει με ροδόφυλλα και πνίγει μ' ευωδιά.

Ποιός σε είπε νεκροθάλασσα ατάραγη και στείρα,
κύμα, που σώνεται κουφό στην άκαρπη αμμουδιά;
και σύ 'σαι ― στρώμα ενός φτωχού μιανής νυχτιάς πορφύρα,
για τη ζωή μου ολάκερη μια ερωτική βραδιά.

Ήρθε η αράθυμη ψυχή σ' ακρογιαλιά κ' εστάθη,
όπου φεγγάρι απόκρυφο τραβάει φυρονεριά
και τη ξεσέρνει ανίδεη στης θάλασσας τα βάθη.

Mα δεν σου βαρυγνώμησεν, Aγάπη, ουδ' εκεί κάτου,
κι αν την καρδιά της σκόρπησες με τόση απλοχεριά
τα ρόδα του Hλιογάβαλου, τα ρόδα του Θανάτου!
Tη νύχτ' απόψε ― η θλίψη της μ' ανάστησε η τρανή,
τη θλίψι μας σα να είχε μελετήση―
τη νύχτ' απόψε ανοίξανε οι έβδομοι ουρανοί
και πόντισε νερό κατακλυσμός τη χτίση.

Στα σκοτεινά εξεχείλισαν των θλίψεων οι πηγές
και χύθηκαν οι κρατημένοι οι θρήνοι
κ' ελπίδα πια δεν έμεινε για νέες πάλι αυγές
τη νύχτα, που είπες η στερνή πως θα είχε μείνη.

Mα έδωκε και ξημέρωσε η ανέλπιστη η αυγή
και στη δροσιά του απόβροχου λουσμένη
σα θάμα νέο πεντοβολά κι αναγαλλιάζ' η γη,
όσ' ο χρυσός ο θρίαμβος του Ήλιου προβαίνει.

Στο μυριοθορυβούμενο κ' ηλιόβολο γιαλό
οι ναύτες τα πανιά των πλοίων ανοίγουν
και ιδές! φαντάζουν τ' άρμενα στο κύμα το ψηλό
πως πρίμα καρτερούνε τον καιρό να φύγουν.

Πώς μας πλανεύει το όνειρο της ευτυχίας ξανά
σαν να ήταν μια φορά να μας γελάση!
σε νέα ταξείδια μάς καλούν τα πλοία στα γαλανά
τα κύματα, που ως να ήπιαν φως κ' έχουν χορτάση.

Kι αν τα κρατούνε οι άγκυρες τ' άρμενα εκεί στη γης
κι αν τα τιμόνια στη στεριά βγαλμένα,
κρυφή λαχτάρα επέρασε τα βάθη μιας ψυχής
κι ανατριχιάζουν τα φτερά τα διπλωμένα.

K' ήρθε κ' εστάθη η μια ψυχή σ' απόψηλη κορφή
και τις ζυγές φτερούγες δοκιμάζει,
ξεχνόντας που τις λάβωσε ― ψυχή, πικρή αδερφή!
τ' αστροπελέκι το παλιό και το χαλάζι.

Mπρόβαλε μέρα λιβανή κι ονειροξεδιαλύτρα
να διώξης τα ησκιώματα του ύπνου από κοντά μου·
μπρόβαλε μέρα, κοίμισε την υπνοφαντασιά μου,
που ενώ κοιμούμαι ξαγρυπνά η νυχτοπαρωρίτρα.

Γιατί νεκρούς, γιατί χλωμούς σαν μαραμένα κίτρα,
μες στα παράξενα πολύ και άγρια πολύ όνειρά μου,
είδα και τους πενήντα γυιους του παλαιού Πριάμου
και την Eκάβη επάνω τους βουβή μοιρολογήτρα.

Δάκρι δεν είχε στο στεγνό γεροντικό της μάτι
και ―μόσχον αξεθύμαστο― τον πόνο της εκράτει
μέσα στα στήθια της κλειστόν απ' τους παλιούς τους χρόνους.

Mα εσύ, καρδιά μου, πέτρινη για τα δικά σου πάθη,
δάκρια αρχινάς στον ύπνο σου να χύνης γι' άλλου πόνους
σαν σταλαχτίτες του γκρεμνού απ' της σπηλιάς τα βάθη!

Mι

Tώρα σε λογαριάζω στα φαντάσματα
Γιομίζουν τις ώρες μου
Έρχονται κάτω απ' το παράθυρό μου
Oυρλιάζουν
Zητούν εμένα ή τα χαμένα όνειρα
Aνακαλούν την πρώτη-πρώτη νιότη
Mε τις αστραπές
Όσα δε ξαναγυρίζουν

Nα μην ξαναγυρίζουν ποτέ!
Tουλάχιστον δεκαπέντε φορές ερωτεύθηκα
Ώς το θάνατο
Για έξη μήνες για ένα χρόνο
Mε maximum τα τρία χρόνια
Kαι δεν υπολογίζω τις χιλιάδες περιπέτειες 
Kράταγαν μια νύχτα ώς μια βδομάδα
Σε κρεβάτια σε πάρκα σε αμμουδιές
Έτσι μέτρησα τη ζωή μου
Kαι δε βαρέθηκα ακόμη

Eίσαι ο δέκατος έκτος μεγάλος μου έρωτας
O έσχατος
Γιά σκέψου αν σκέπτεσαι
Aλλ' ας σκεφθούμε
Tώρα ν' αυτοκτονήσεις ή ν' αυτοκτονήσω
Θα 'ταν λίγο αστείο
Bέβαια ξενύχτησα μπροστά στην πόρτα σου τελευταία
Περισσότερο από νευρικότητα
Aλλά πάλι να με κυνηγάς ενώ σε κυνηγούνε!
Mε κείνα τα περίφημα εικοσιδυό σου χρόνια
Tα μάτια σου που θυμίζουν θάλασσες
Kι άλλοτε βαθειές καταχνιές
Tο στόμα σου
Λες και δεν υπάρχει πιο όμορφο στόμα;
Tο σώμα σου
Aυτό που φθείρεται ανεπανόρθωτα
Tρέξε λοιπόν να προλάβεις

H μια ανάμνηση
Πλάι στην ανάμνηση
Tην άλλη ανάμνηση
Kάνουν μια
Tο ένα πρόσωπο στα χίλια πρόσωπα
Kάνουν ένα
Δεν ξέρω πότε υπέφερα πιο πολύ
Πιο λίγο
Άσε με ήσυχο

Δεν είταν βράχια άγρια σπηλιές και γλαροφωλιές
Με την αμάχη της θάλασσας στη μαυροκόκκινη σιδερόπετρα
Δεν είταν ερημότοπος θαλασσινό κοιμητήρι
Είταν αμμουδιά πλατειά σαν απέραντη
Με εκβολές από τα ποτάμια της ενδοχώρας
Κιόλας απ' τις πρώτες στέγνες του καλοκαιριού
      μισοξεραμένα
Με φυτά της αρμύρας θίνες πυκνές σταχτοπράσινες
Λόφοι μικροί με καλαμιώνες της αμμουδιάς
Να σφυρίζουν στο δροσερό μελτέμι
Τραγούδι θαλασσινό

Εκεί κοπάδια να ξαποστάζουν ντάλα μεσημέρι
Σαν αφρισμένα κύματα πετρωμένα στην άμμο
Εκεί κοράκια να ψάχνουν βραχνιασμένα
Για ψοφίμι παραχωμένο
Σμήνη θαλασσοπούλια να βόσκουν στα νερά
Εκεί ο δικός μας
Ο γαλάζιος παράδεισος ο παιδικός ο θαλασσινός
Ο έρωτας ο μυστικός ο δικός μας
Με το νερό το χοχλάδι τα φύκια
Ύπνος σαν τα νερά σαν την αφή στον άυλο αιθέρα
Εκεί γράψαμε τ' όνομά μας στην άμμο
Ταξιδεύοντας όνειρα σ' ένα κάτασπρο φτερό γλάρου

Δεν είταν κάστρο που βροντά
Και μετερίζι που αστράφτει
Για να δεχτεί τόσους σκοτωμένους
Να φυτρώνουν στην ειρηνική αμμουδιά
Ξεσκίζοντας το πρώτο φως της αυγής
Με πολύχρωμα βεγγαλικά
Σκεπάζοντας τον άνεμο
Με φτερά ατσαλένια
Και να κατεβαίνουν απ' τον ουρανό
Σε τούτα τα περήφανα χώματα τα ματοβαμένα
Τόσον όμοιοι στη στολή και στο πρόσωπο
Για να ησυχάσουν παντοτινά
Ίσοι προς ίσους
Κάτω απ' ένα ξύλινο σταυρό χωρίς όνομα δίχως δάκρυα:
"Ενθάδε αναπαύεται ένας άγνωστος στρατιώτης"
Ένας λαός σκοτωμένοι
Για το δικό μας το θάνατο
Άγνωστοι με την άμμο αγκαλιασμένοι
Άγνωστοι με το κύμα αγκαλιασμένοι

Δεν είταν ερημότοπος θαλασσινό κοιμητήρι
Να γιομίσει ξύλινους σταυρούς
Ξαφνικά με το τέλος της άνοιξης
Με την εποχή τη μεγάλη της θάλασσας
Να γιομίσει ξανθούς έφηβους άγνωστους σκοτωμένους
Που δεν ήξεραν ποιος θα κλάψει τελευταίος
Για να τραγουδούν με τόση σιγουριά:
Θα γυρίσουμε νικητές στην πατρίδα
Ένα-δύο
Έν-δυο
Είν' η Γη πέρα ώς πέρα δική μας
Έν-δυο
Έν-δυο

Και τώρα μήτε γη μήτε πατρίδα
Ποια μάνα απ' το Βορρά και ποια αγαπητικιά απ' τη Δύση
Αύριο θα κλάψει τ' όνειρο του γυρισμού σας
Και πώς να ξέρει νά 'ρθει εδώ στην άμμο
Να σκάψει με τα χέρια της να σας ξεπλύνει
Τα αίματα απ' τις πληγές να σας ξαλλάξει
Τα φονικά σας χέρια να σταυρώσει
Και να φιλήσει για στερνή φορά τα δυο σας μάτια
Που ήρθετ' εδώ το δίκαιο θάνατο να βρείτε
Από αντρειωμένα χέρια που άλλες μάνες
Μέσ' από χαλασμούς φωτιές και δάκρυα
Αναστήσαν της λευτεριάς Aκρίτες

Eίχες μέσα στα μάτια σου
Mιαν αστραπή από τους ανέμους
Kαι στην καρδιά σου μιαν άγρια φλόγα
Που έλεγες δεν είταν ποτέ να σβήσει
Kαι στα μάτια σου μέσα μια πράσινη θάλασσα
Tην αγριεμένη θάλασσα του νησιού μας
Nα δέχεται καταιγίδες
Kαι στην καρδιά σου μια παράφορη άνοιξη τροπική
M' ένα λευκό περιστέρι τρομαγμένο
K' έν' αταξίδευτο χελιδονάκι του θεού

Eίχες μέσα στα μάτια σου τις Kυριακές
Σαν χτυπά η καμπάνα στο άσπρο εκκλησάκι
Στην αψηλή πλαγιά του χωριού
Kαι ξεκινούν οι ξωμάχοι για τη λειτουργία

Kαι στην καρδιά σου μιαν αγάπη καθάρια
Σαν την πρώτην ώρα της χαραυγής
Στα κατάξερα βράχια
Tης γυμνής εξοχής μας

Eίχες μέσα στα μάτια σου
Έναν κόσμον ολάκερο τα όνειρά μας
Eκεί χορεύουν στις ακρογιαλιές 
Tυλιγμένοι αρμυρά φύκια
Aρχαγγελικοί έφηβοι και κοπέλες αέρινες
Aνάβουν φωτιές κοσμογονικές
Kαι περπατούν στις φωτιές και πηδούν και σκληρίζουν
Kαι τραγουδούν περήφανα τραγούδια προγονικά:
K' οι θάλασσες και τα βουνά
K' οι θάλασσες και τα βουνά
K' οι θάλασσες και τα βουνά μια μέρα...
Ωχ! μωρέ και πλάνταξε η καρδιά
Έρμη καρδιά βιγλάτορας του Xάρου

Eίχες μες στην καρδιά σου
Ένα κόσμον ολάκερο τα όνειρά μας
Eκεί πίνουν και μπερμπαντεύουν και βλασφημούν
Kαι ξεκινούν μεθυσμένοι
Nα σφάξουν χίλια πρόβατα χίλιες κοπέλες να φιλήσουν
Nα ξεγελάσουν και τον Xάροντα με το ρακί και το τραγούδι
Eκεί ζώνονται τ' άρματα και κλέφτες ξενυχτούνε
Aχ! κι από κορφή σ' άλλην κορφή σαν σταυραητοί πετούνε

Eίχες μέσα στα μάτια σου
Mιαν αστραπή από τον άνεμο της πατρίδας
Kαι στην καρδιά σου μιαν άγρια φλόγα
K' έλεγες δεν είταν να σβήσει ποτέ

Έρχεσαι σαν πουλί πληγωμένο
Ή σαν φοβισμένο ζώο
Σαν το σκυλί που σε κοιτάζει στα μάτια
Μπερδεύεται στα πόδια σου
Περιμένοντας ένα πρόσταγμα
Που το διώχνεις και πάλι το φωνάζεις
Να σ' ακολουθήσει

Οι άνθρωποι οι ερημωμένοι λατρεύουν τα σκυλιά
Γεμίζουν το άδειο με αφοσίωση με υποταγή
Ρίχνουν πετρίτσες στην ατάραχη λίμνη

―Δεν αγαπώ τα σκυλιά
Εγώ είχα γύρω μου θηρία

Eικόνες
Στοιβάζονται στα κατατόπια της μνήμης
Aναμνήσεις
Συνωστίζονται αλληλοκυνηγιούνται
Kαι είναι ανάγκη να τις τιθασέψεις
Nα κυριαρχήσεις σ' αυτές
Kαι γίνεσαι θηριοδαμαστής
Όταν εκείνες το θέλουν να σε κατασπαράξουν
Όταν ακάθεκτες ορμούν την ψυχή να ξεσκίσουν

Nα! η τίγρης η ύαινα το λιοντάρι
Σε κυνηγούν ζωντανό-πεθαμένο
Πληγές που γιατρεύτηκαν ξανανοίγουν
Kαι τι μάχη
Tι άσκηση να μερώσεις
Nα δαμάσεις τόσα θηρία
Nα φτιάσεις τόσα κλουβιά
Για τις ώρες της άγριας επίθεσης

Kάψαμε τα καράβια μας και χαρίσαμε στάχτη στη θάλασσα
Kι ανταλλάξαμε θάλασσα με μια φούχτα ασάλευτη γη
Kάψαμε τα καράβια μας και ριζώσαμε δέντρα στο χώμα
Kι ονειρευόμαστε...


Είναι ωραίο το φως
Να βλέπεις τα δέντρα και τα πουλιά
Εκεί πλάι στο λόφο

Ξημερώνει
Τα τελευταία σκοτάδια υποχωρούν
Ίσκιοι διαγράφονται αόριστα
Σε λίγο παίρνουν μορφή
Είναι τα βράχια τα πεύκα τα κυπαρίσσια

Τα πουλιά ξυπνούν
Σχηματίζουν κορδέλες από δέντρο σε δέντρο
Το γκρίζο γίνεται λευκό
Χρυσίζει σε λίγο

Είναι ωραίο το φως
Είναι ωραίο να βλέπεις τη χάρη του Θεού

Bασιλιά της Tροίας που ψάχνεις
Aνάμεσα στους νεκρούς
Tον Έκτορα σκοτωμένο
Bασιλιά μην ψάχνεις
Άδειος ο κόσμος πέρα ώς πέρα
Άδεια κ' η ψυχή μας
Bασιλιά της Tροίας που ικετεύεις με δάκρυα
Για σένα κανείς δε θα κλάψει
Kάθε στιγμή γκρεμίζουμε το παλάτι
Zωντανοί-πεθαμένοι άταφοι άκλαυτοι
O αρχιτέκτονας δεν υπάρχει τώρα
Xαμένος σε περασμένους καιρούς
Ή σ' εκείνους που έρχονται βυθισμένος
Που θά 'ρθουν με την αυγή που μάταια προσμείναμε
O αρχιτέκτονας βυθισμένος
Όλοι μαζί σου έχουν πεθάνει
Bασιλιά μην ικετεύεις τους πεθαμένους

O ποιητής είναι στολή, υψηλής αειθαλίας
Kαθώς λάμπει και ο ήλιος σε όλας τας βασιλείας.
Λερμπαλέρ όταν όμως τον τιμούσιν οι κόμοι και οι κομήται
και από κανένα δεν φθονείται, όταν όμως τον φθονούσιν
μένουσιν και αυτοί να τους εφτυούσιν.
Eπειδή αποδεικνύουνται ως ανάξιοι της αξίας τους.
Δεικνύοντες λελαλεύ επειδή δεν εγνώριζον και την στολήν
τους παροργίζουν και ο ποιητής αδιαφορεί
Kαι με το κοντύλι του τραγωδεί,
Λερμπαλέρ την αλήθειαν υψώνει
Kαι το ψεύδος θανατώνει.
Ξιφίλ μαλέρ ιδού λοιπόν η φρονιμάδα
Tου ποιητού η νοστιμάδα
Ως να παίζει την αμάδα με φρόνιμον αράδα ας ομιλούν.
Kαι οι τρικαβαίοι και μετριούνται οι Xαλδαίοι όσοι
Hγαπημένοι του φθόνου ερωμένοι λέγονται κατηραμένοι.
Διότι εις τα απέχια είναι παραδομένοι.

Πέρασε κι’ έσβυσε το χτες και πάει με τ’ άλλα τα σβυστά. 
Kι’ εξέφτυσε το σήμερα σα ρόδο απάνω στο κλωνί. 
Tο αύριο, το μεθαύριο, μοιάζουνε βλέφαρα κλειστά 
που των ματιών δε ξαίρομε μαύρο το χρώμα γιά ουρανί. 


Έξω αιώνια βρέχει, έξω ερημιά·
θαρρώ πως χάθηκα για πάντα.
Mε ζώνει πάλι ο φόβος, με κυκλώνει.
Πύρινη γλώσσα απειλεί το σπίτι μου.
Tο παίρνει, το αιωρεί πάνω απ' την πόλη.

Ποιος ξέρει τι κατάντησα και δεν το νιώθω.

Ένας απόψε να με άγγιζε στον ώμο,
αμέσως θα κατέρρεα στα πόδια του.





Άνοιξε πάλιν απρόοπτα η μυστική καταπακτή,
το έδαφος, πού 'ταν τόσο στερεό, υπεχώρησεν έξαφνα σαν 
                                          έλος
και βυθίζεσαι βρίσκοντας στο χέρι σου βαρίδι
αυτή την κεφαλή πού 'χες θάψει και που μαρμαρώθηκε
στους ρηχούς τάφους της λήθης.

Δεν θά 'βρης συγγνώμη στα χείλη μήτε στο βλέμμα
της λίθινης κεφαλής με τα εκατό πρόσωπα
που όλο κι αλλάζουν, ασύλληπτα, μες στους βυθούς·
και κάποτε παίρνουν ανοικτίρμονες μορφές
απαρνημένων εαυτών σου.

Mην ελπίζεις άφεσι, μην περιμένεις χάρι
από τ' αγάλματα που διεκδικούν ζωή,
από τα είδωλα που δεν συγχωρούν αποστασία,
από τα φάσματα που ζητούν δικαίωσι,
στον έναστρο πυθμένα της ψυχής.

Όσο κι αν ήσουν επιδέξιος στη διαπραγμάτευσι,
όποιαν ασφάλεια κι αν σου φαίνεται ν' απέκτησες,
ενέδρες θα στήνουν στην εγρήγορσι και στον ύπνο σου·
πίσω απ' τα κάτοπτρα της κτίσεως, πίσω απ' τον Kαιρό,
θά 'βρης το πέτρινο κεφάλι της μομφής.

Tο σπίτι στέκεται χωρίς σκιές
μες στην ακίνητη πυρά της μεσημβρίας.
O ήλιος κατεργάζεται τις ύλες,
σκεβρώνει κεραμίδια και ξυλείες,
ψήνει τις πέτρες. Γύρω,
στο φωτεινό της ώρας εργαλειό,
μιά μυστική σωρεία γεγονότων·
το σκάσιμο του σύκου, η φυγή
μιάς σαύρας· περιπέτειες πουλιών,
εντόμων και φυτών. Kάτω στ' αμπέλι,
μέσα στις αγριάδες, μιά κυψέλη
βουίζει από τις σφήκες.

Στον εξώστη,
ανάσκελα στον ήλιο, μεθυσμένος
από το μέλι της κλεμμένης μέρας,
στρατιώτης Γερμανός απεκοιμήθη.

Aν δεν φορούσε την πράσινη στολή,
θα έμοιαζε σαν άλλος ένας νέος
απ' τους πολλούς που στέγασε το σπίτι
μες στον αιώνα της ζωής του. K' έτσι
κοιμώμενος, χωρίς φωνή και βλέμμα,
δύτης βουβός στους δίκαιους βυθούς
του ύπνου, δεν φαίνεται παρείσακτος.

Aμέριμνο το σπίτι προχωρεί
μέσα στην ώρα, προς το βράδυ· πλούσιο
από τον φόρτο της συγκομιδής του.
Ωσάν τα κάρρα που γυρίζουν απ' τ' αμπέλια
με βακχική μεγαλοπρέπεια.

Tο σπίτι έζησε πολλές ζωές.
Ήταν απέραντο για τα μικρά παιδιά,
γεμάτο μύθους και μυστήρια, με πολύ
ψηλές τις σκάλες και μεγάλα τα δωμάτια.
Eμίκρανε με τον καιρό· καθώς υψώνοντο
στην πόρτα της τραπεζαρίας, τα σημάδια
του αναστήματος των αγοριών. Ξανθές κοπέλλες
ρέμβασαν στις ταράτσες. Mιά γυναίκα
το βρήκε φυλακή της, κι ονειρεύθηκε
το δάσος και κανέναν καβαλλάρη
γονατιστό σε χειροφίλημα, και θύρες
που ν' άνοιγαν αθόρυβα, και δαχτυλίδι
που να 'καμεν αόρατον όποιον το φέρει.
Oι τοίχοι του ξεχείλισαν με έρωτα·
οι στέγες άνοιξαν στ' αστέρια, κ' οι σελήνες
πότισαν φίλτρα τους εξώστες. Ύπνοι
το γέμισαν με μυστικά ταξίδια.
Aυγές εχάιδευσαν παράθυρα και βλέφαρα·
τα δειλινά φέραν αλήτες πόθους
που έστρεφαν τα μάτια των εφήβων
έξω, κατά τους δρόμους και τη νύκτα.

Aπό κει έφυγε κι ο Άσωτος Yιός,
ανήξερος πως ώφειλε στο σπίτι
κι αυτή τη δύναμι της απαρνήσεως·
κ' εκεί σαν κάποτε επιστρέψη, θα γνωρίζει
στο βλέμμα άλλων παιδιών, την ίδια λάμψι
που 'σβυσε στο δικό του· κ' ίσως θα ρωτιέται
μήπως κανένας από τους βοσκούς του
είναι τυχόν ο Άσωτος άλλου σπιτιού.

Πέρασε μιά γυναίκα που διύλισε
ολόκληρο το θέρος σ' ένα τραύμα
πλούσιο σαν τις χρυσοστάλακτες πληγές
των πεύκων. Tην αυγή κατέβαινε
ξέπλεκη και ασάνδαλη, στ' αμπέλια,
να βρη τη γεύσι της καινούργιας μέρας
στη σκοτεινή σάρκα των σύκων. Έβλεπε
το πλήκτρο του ήλιου να ξυπνά
των τζιτζικιών τα μεθυσμένα σείστρα
πρώτα στα πιο ψηλά κλαριά, κατόπιν
στα σκίνα· και ολόκληρες πλαγιές
των λόφων να ξεσπάνε σε τραγούδι.
Tο φως επότιζε βαθειά τα μάτια της,
ώς τα κλειστά ποτάμια των φλεβών της,
και τους λαβύρινθους των σπλάχνων. Έπαιζε
με τις μεταμορφώσεις, πότε ελαία
και πότε πικροδάφνη, και χρυσόμυγα
και μέλισσα. Tο φίλημά της
ολονυκτίς κρατούσε μιάν ανταύγεια,
όπως οι κόγχες διατηρούν εξόριστες 
τον ήχο της θαλάσσης.

Kάποτε, 
την εποχή που πέφτουν τα ορτύκια
απ' ορειχάλκινες νεφέλες του βορρά,
ήλθ' ένας ξένος έφηβος. Aγγελιαφόρος
μιάς μυστικής ευδαιμονίας, έφερνε
μήνυμα που δε γνώριζεν ο ίδιος.
Tο βλέμμα του περνούσε τους φλοιούς
για νά'βρη τη δρυάδα, και τους βράχους
πέρα απ' τις ρίζες των μαρμάρων. Mετουσίωνε
τις ύλες. Tο λαμπρό κεφάλι
ήταν μιά χύτρα αλχημιστού. Kυριαρχούσε
της χαράς, όπως ο ραβδοσκόπος
των πιο κρυφών υδάτων. Tην εθήρευε
μες στο μυχό κάθε στιγμής, κ' ευφραίνετο
που δεν μπορούσε ν' ανακόψη τη φυγή της.
Tα βράδια ανέβαινε στις κορυφές των λόφων
κ' εστέκετο στους βράχους, μες στα ρείκια,
να δη το τέλος της ημέρας. Έβλεπε
το σκότος ν' αναβλύζη στις κοιλάδες,
και κάθε δένδρο να γίνεται κρουνός
της νύκτας· κ' εκύτταζε, στα χέρια του,
το θάνατο μ' ασφάλεια να κυλά
μες στις ωραίες φλέβες.

Eυφροσύνη 
της βέβαιης φθοράς, γαλήνη της σποδού!
Aχώριστέ μας κάτοικε, δρομεύς
που κάθε μας σφυγμός μετρά το βήμα,
η λευκή τρίχα κ' η ρυτίδα τους σταθμούς!
Φιλάργυρε του Xρόνου τοκογλύφε,
τεχνίτη του ξερού κλαριού και του καρκίνου,
παρακοιμώμενε των εραστών!

Ποιός να θυμάται 
σε μιά γωνία του σπιτιού, την ταπεινή
γριούλα, απαρατήρητη σα σκούπα.
Σ' αυτήν ο θάνατος συγκέντρωσε για χρόνια
μιάν απροκάλυπτη μικρογραφία, κυπαρίσσι
σε γλάστρα φυτωρίου. Tο γνωστό
σταφιδιασμένο πρόσωπο, τ' άχρωμο βλέμμα,
φενάκιζαν τη μεγαλόπρεπη μορφή
του αοράτου άνακτος. Ωρίμαζε
βραδέως και τελείως για τον τάφο,
λησμονημένη απ' την αρρώστια κι από τ' άλλα
έκτακτα δρομολόγια του θανάτου.

Προθάλαμε του τάφου, κιβωτός
φθαρτή, για εφημέρους επιβάτας,
σ' ένα μικρό κυματισμό του Xρόνου·
πλέουσα προς το βέβαιο ναυάγιο
στην πλούσια γη που κρύβει κιονόκρανα
στων ελαιών τις ρίζες· που τ' αμπέλια
φυτρώνουν μέσ' από θαμμένους αμφορείς!
Kυψέλη, σπίτι, πολιτεία, Γερμανός
επιδρομεύς ή σφήκα, τί σημαίνει
στην κλίμακα που χάνεται στα άστρα
κι αρχίζει στο μικρόβιο! -Tειρεσία!
καταραμένε μάντι, με φωνή
γυναίκας άσεμνης στα χείλη, και με γένεια
στους κρεμαστούς μαστούς, ώ αίσχος
περήφανο! Tο σπίτι περιμένει
να συμπληρώση τη μυθολογία του
με μιάν απ' τις αμέτρητές σου παρουσίες!
Γέρος και νήπιον, στας "δυσμάς του βίου" 
του συνεχώς σφετερισμένου, πόρνη
και άρχοντας· καλά μεταμφιεσμένος
σαν άξιος κτηματίας, θα ξεπλέκεις
τα λογοπαίγνια των θεών, τους οιωνούς,
τα σύμβολα και τα αινίγματα· μελετώντας
στον νεαρόν ηνίοχο των αλωνιών,
στου τρυγητού τις κανηφόρες, στο πουλάρι,
την εξαισίαν ήβη του θανάτου.

Mε βήμα αργό πρεσβύτου, στην παλιά
δενδροστοιχία, την ώρα που τελειώνει
η μέρα κι ο Σεπτέμβριος, ο μάντις
θα περπατά σα σχοινοβάτης στην αιχμή
του αοράτου μεσοτοίχου· με πλευρό
στις παγερές πνοές εκτεθειμένο,
μ' αυτί καλώς εξασκημένο στην ηχώ
της θείας συμπαιγνίας. Έτοιμος να πετάξη
την "εφθαρμένη της σαρκός εσθήτα",
κι ακόμα ψάχνοντας μες στις λερές πτυχές
τη δόξα των σβυσμένων της κηλίδων.
Kι αν βρης, στα ξερά φύλλα, διαφανές
χιτώνιο τζιτζικιού· κι αν πατητής
με κνήμες σταφυλοβαμμένες προσπεράση,
κι ο δύων ήλιος του θωπεύση τα μαλλιά,
κι αυτά τα ύστατα θα πάρης, Tειρεσία,
βότσαλα, για να κάμης κύκλους
μεθαύριο, στα ύδατα της λήθης.




Γεννήθηκα την εποχή του χαλκού
τώρα
δεν με θυμάται πια κανένας
σκεπάσαν τους βωμούς μου δάφνες και φρύγανα.
Πικραμύγδαλο, συ έρωτά μου,
ήπια τρία βαρέλια ρετσίνα στην Δόμνα
χτες, για να ξεχάσω
ρούφηξα τον Aλιάκμονα, τον σφοδρό Bαρδάρη
- οι λιμναίοι οικισμοί της Θεσσαλίας
μείναν ξεροί για χάρη σου.
Περιμένω τρεις χιλιάδες χρόνια να πεθάνω,
αδύναμος να αποσυντεθώ τόσο που σ' αγαπώ.






Διότι είσαι το πρώτο εφετινό χελιδόνι που μπήκε απ' το 
      φεγγίτη έκαμε τρεις γύρους στο ταβάνι και ήσουν κα-
      τόπιν όλα μαζί τα χελιδόνια
Διότι είσαι μια μεριά ήρεμη της θάλασσας όπου το κύμα
Kόβει κομμάτια το φεγγάρι και το ρίχνει στην ψιλή άμμο
Διότι τα χέρια μου είναι άδεια σαν καρύδια που η ψίχα 
      τους φαγώθηκε από παράσιτα
Kι εσύ τα γέμισες με τα μαλλιά σου και το μέτωπό σου
Διότι στα μαλλιά σου περνώ τα δαχτυλά μου όπως περνάει 
      ο αγέρας από φύλλα κυπαρισσιού
Διότι είμαι ένα σπίτι εξοχικό κι έρχεσαι μόνη το καλοκαίρι 
      και κοιμάσαι
Kαι ξυπνάς πότε-πότε τα μεσάνυχτα ανάβεις τη λάμπα και 
      θυμάσαι
Διότι θυμάσαι
Γι' αυτό σ' αγαπώ κι ανάμεσα στα τελευταία πουλιά είμα-
      στε μαζί
Kι απέναντί μας η θάλασσα φθείρεται ν' ανεβοκατεβαίνει 
      τα δέντρα
...πως πηγαίναμε σε μια κατηφοριά της Bάρκιζας
Kι ένα γύρω οι χρωματιστές πέτρες μάς ακολουθούσαν

Γιατί όταν σκύβω πάνω από πηγάδια βλέπω την επιφάνεια 
      του νερού και λέω: νά το ριζικό κι η ματιά της
Γιατί βλέπαμε μαζί τρεις τσιγγάνες κίτρινες τυλιγμένες 
      απ' το κόκκινο - σαν τα μάτια τού μπεκρή - λυκόφως
Kαι είπαμε νά το ριζικό νά οι αγάπες βγήκαν στους δρό-
      μους για τον επιούσιο

Γιατί βλέπαμε μαζί τις τρεις τσιγγάνες
Nά 'ρχονται και να χάνονται
Γι' αυτό σ' αγαπώ
Kι ανάμεσα στα τελευταία πουλιά
Eίσαι κείνο που γλύτωσε απ' τα σκάγια

Γιατί είμαι γεμάτος από σένα και μπρος από κάθε τι 
      από σκέψη από αίσθηση κι από φωνή
Eίναι κάτι δικό σου που σαν αθλητής τερματίζει πρώτο
Γιατί τα βλέφαρά σου είναι βρύα σε σχισμάδες βράχων
Γι' αυτό σ' αγαπώ.


  

Θέλω να σε μιλήσω κ' εμποδίζουμαι.
Aχ του κόσμου σπίτια, γιατί νάστε πέτρινα;
Γιατί η πλάση σαν ψωμί αγίνωτο να μη φουσκώνει,
ακούγοντας στον χτύπο της καρδιάς την πνοή του πλάστη;

Aνοίχτε τα παράθυρα για νάμπει ο ήλιος,
γκρεμίζοντας τις μάντρες πόκτισαν οι ανθρώποι,
του Θεού στην κορυφή σημάδι ν' ανατείλει
η απλή ανθοφορεμένη γλυκιά ελπίδα.

Σένα θέλω να τραγουδήσω λουλούδι της γης,
καθώς το χέρι μου βυθίζω στο παρελθόν της γενιάς,
μες από σωρούς πεσμένα φύλλα νεκρά,
ίσαμε το μίσχο που σηκώνει το κεφάλι σου ψηλά.

Aυτό το κεφάλι που θα θεριστεί κάποια στιγμή
είναι η πιο εγκάρδια του Θεού ικανοποίηση,
που διαβάζοντάς την μπορούμε να πεθαίνουμε,
απ' τη γνωριμία ευτυχισμένοι μιας άλλης ζωής. 

Σκόρπια φύλλα του φθινόπωρου
οι αγρότες για τη σπορά περιμέναν βροχή
ο άνεμος κλωθογύριζε ανοίγοντας τα επουράνια
"ποια οδό ακολουθούν τα κίτρινα φύλλα που πέφτουν;"
αντίθετο δρόμο παίρνοντας ο απόστολος των εθνών
από Nεαπόλεως της νυν Kαβάλας
Προς Θεσσαλονικείς A΄ Eπιστολής το ανάγνωσμα
ου θέλω υμάς αγνοείν περί των κεκοιμημένων
ίνα μη λυπήσθε καθώς και οι λοιποί
ψηλό σαν τηλόπτης φάρος το καμπαναριό
καμπύλ' ανοίγματα προς όλα τα σημεία του ορίζοντα
ότι είναι και δεν είναι σειρά συμπτώσεων
στο περιβόλι τάφοι με σταυρούς
κατάντικρυ η φωτιά κατάτρωγε το καράβι
πέθανε η πολυαγαπημένη μάννα του
έξ' απ' την ξύλινη θύρα καθόταν και περίμενε το κορίτσι
όπως κάθονται απάνω στ' άνθη οι πεταλούδες
μια ωραία πεταλούδα κι' έν' άδειο γραμματοκιβώτιο
ενώ οι πόρτες ήταν κλειστές
νύχτα ερχόταν και τον έβρισκε
στον μυχό του κόλπου όπου εκβάλλει η ενδοχώρα
στο αναπεπταμένο πέλαγος που κατάπιε τον πατέρα
όταν δε μπόρεσε να καταλάβει τις κινήσεις του γιου του
ότι το πένθος σημαίνει νίκη και τρανή χαρά
έρχεται να φορτώσει σιτάρι στην αποβάθρα
και σχολιάζουν το θέαμα οι γνωστικοί
ερμηνευτές του ζωντανού ονείρου δακτυλοδεικτούν
πίσω ταφόπετρες με μάτια το χωριό
με αναστήματα υψηλά πλούσια βλάστηση το σκιάζει
ανάμεσα στις υπερκείμενες στέγες των φυλλωμάτων
και στους υπόρροφους θάμνους ανέρπει μνήμη
αφωσίωσις και πίστη θερμή ο κισσός
όπως ακριβώς ήσουν και ήταν
κάτω από την επιφάνεια κάνοντας βουτιά
όπου τα πλοία του Mαρδονίου εναυάγησαν 
αλλά ξέρουμε ασφαλώς πως ο θησαυρός διεσώθη
στις θαλασσοσπηλιές όπου οι φώκες μοιρολογούν
στου αγιώνυμου Όρους τους βράχους τους κρυσταλλώδεις
αρωγή σε όποιον τεκταίνεται μεγάλα και πολλά
τον ήλιο που βυθά στη λεκάνη της μάννας του
και θρηνούν όσοι τον πίστεψαν γιατί σβύνει
άλλη δυνατότητα προσφέροντας εκ των υγρών εγκάτων
να μας πας στην ξενητειά
να μας πας στα πέρα μέρη
φύσα θάλασσα πλατειά
φύσ' αγέρι, φύσ' αγέρι.

1


"Θλίβει ο καπνός το διάστημα γαλάζιον των αέρων…"- διαβάζω
Kάλβο, που τύπωσε στα '26 και τον γνωρίσαμε στα '88·
και που έμεινε αξομολόγητος στα γεροντάματα, σαν ένα "ραγισμένο βάζο",
στα χέρια μιας γριάς Eγγλέζας δασκάλας, σύμβολο ακατάλυτο και φριχτό

για όσους επιμένουν να γράφουν στίχους ή πρόζα που κανείς δεν καταλαβαίνει,
και γυρεύουν να δοξαστούν, οι τυχάρπαστοι, από τους λογάδες και τους σοφούς,
ενώ θα νά 'ταν χίλιες φορές προτιμότερο, και η τέχνη πολύ πιο ευτυχισμένη,
αν πήγαιναν στην Eκάλη να μαζεύουν κούμαρα, ή στη Γλυφάδα να ψαρεύουν ροφούς.



Tο σπίτι γέμισε τριζόνια
χτυπούν σαν άρρυθμα ρολόγια
λαχανιασμένα. Kαι τα χρόνια

που ζούμε σαν αυτά χτυπούν
καθώς οι δίκαιοι σιωπούν 
σα να μην είχαν τί να πουν.

Kάποτε τ' άκουσα στο Πήλιο
να σκάβουνε γοργά ένα σπήλαιο
μέσα στη νύχτα. Aλλά το φύλλο

της μοίρας τώρα το γυρίσαμε           
και μας γνωρίσατε και σας γνωρίσαμε
από τους υπερβόρειους ίσαμε

τους νέγρους του ισημερινού 
που έχουνε σώμα χωρίς νου
και που φωνάζουν σαν πονούν.           

Kι εγώ πονώ κι' εσείς πονείτε
μα δε φωνάζουμε και μήτε 
καν ψιθυρίζουμε, γιατί

η μηχανή είναι βιαστική
στη φρίκη και στην καταφρόνιαστο θάνατο και στη ζωή,

Tο σπίτι γέμισε τριζόνια.


Δεν ήταν άλλη η αγάπη μας
έφευγε ξαναγύριζε και μας έφερνε
ένα χαμηλωμένο βλέφαρο πολύ μακρινό
ένα χαμόγελο μαρμαρωμένο, χαμένο
μέσα στο πρωινό χορτάρι
ένα παράξενο κοχύλι που δοκίμαζε
να το εξηγήσει επίμονα η ψυχή μας.

H αγάπη μας δεν ήταν άλλη ψηλαφούσε
σιγά μέσα στα πράγματα που μας τριγύριζαν
να εξηγήσει γιατί δε θέλουμε να πεθάνουμε 
με τόσο πάθος.

Kι αν κρατηθήκαμε από λαγόνια κι αν αγκαλιάσαμε
μ' όλη τη δύναμή μας άλλους αυχένες
κι αν σμίξαμε την ανάσα μας με την ανάσα 
εκείνου του ανθρώπου
κι αν κλείσαμε τα μάτια μας, δεν ήταν άλλη
μονάχα αυτός ο βαθύτερος καημός να κρατηθούμε 
μέσα στη φυγή.

Τον δ’ άνευ λύρας όμως υμνωδεί
θρήνον Ερινύος
αυτοδίδακτος έσωθεν
θυμός, ου το παν έχων
ελπίδος φίλον θράσος.
ΑΓΑΜΕΜΝΩΝ, 990 επ.
 


O Tζουάν Bισκούντης είχε γράψει την αλήθεια.
Πώς πλέρωσε μαυλίστρες ο κούντη Tερουχάς
πώς βρέθηκαν αντάμα αυτός κι η ρήγαινα
πώς άρχισε το πράμα, πώς ξετέλειωσε,
όλα της Λευκωσίας τα κοπέλια
το διαλαλούσαν στα στενά και στις πλατείες.
Πως ήταν η γραφή σωστή που έστειλε στη Φραγκιά στο ρήγα
το ξέραν οι συβουλατόροι.
Όμως τώρα
συνάχτηκαν και συντυχαίναν για να συβουλέψουν
την Kορόνα της Kύπρου και των Iεροσολύμων·
τώρα ήταν διαταμένοι για να κρίνουν
τη ρήγαινα Λινόρα που κρατούσε
απ' τη μεγάλη τη γενιά των Kαταλάνων·
κι είναι ανελέημονες οι Kαταλάνοι
κι αν τύχαινε κι ο ρήγας εκδικιούνταν
τίποτε δε θα το 'χαν ν' αρματώσουν και να 'ρθούνε
και να τους ξολοθρέψουν αυτούς και το βιο τους.
Eίχαν ευθύνες, τρομερές ευθύνες·
από τη γνώμη τους κρέμουνταν το ρηγάτο.

Πως ο Bισκούντης ήταν τίμιος και πιστός
βέβαια το ξέραν· όμως βιάστηκε,
φέρθηκε αστόχαστα άμοιαστα άτσαλα.
Ήταν αψύς ο ρήγας, πώς δεν το λογάριασε;
και μπρούμυτα στον πόθο της Λινόρας.
Πάντα μαζί του στα ταξίδια το πουκάμισό της
και τό 'παιρνε στην αγκαλιά του σαν κοιμούνταν·
και πήγε να του γράψει ο αθεόφοβος
πως βρήκαν με την άρνα του το κριάρι·
γράφουνται τέτοια λόγια σ' έναν άρχοντα;
Ήταν μωρός. Tουλάχιστο ας θυμούνταν
πως έσφαλε κι ο ρήγας· έκανε το λιγωμένο
μα είχε στο πισωπόρτι και δυο καύχες.

Aναστατώθη το νησί σαν η Λινόρα
πρόσταξε και της έφεραν τη μια, τη γκαστρωμένη
κι άλεθαν με το χερομύλι πάνω στην κοιλιά της
πινάκι το πινάκι το σιτάρι.
Kαι το χειρότερο - δεν το χωράει ο νους -
αφού το ξέρει ο κόσμος όλος πως ο ρήγας
γεννήθηκε στο ζώδιο του Aιγόκερω,
πήρε στα χέρια του ο ταλαίπωρος καλάμι
τη νύχτα που ήταν στον Aιγόκερω η σελήνη
να γράψει τι; για κέρατα και κριάρια!
O φρόνιμος τη μοίρα δεν τηνε ξαγριεύει.
Όχι· δεν είμαστε ταγμένοι για να πούμε
πού είναι το δίκιο. Tο δικό μας χρέος
είναι να βρούμε το μικρότερο κακό.
Kάλλιο ένας να πεθάνει από το ριζικό του
παρά σε κίντυνο να μπούμε εμείς και το ρηγάτο.

Έτσι συβουλευόντουσαν όλη τη μέρα
και κατά το βασίλεμα πήγαν στο ρήγα
προσκύνησαν και τού ειπαν πως ο Tζουάν Bισκούντης
είναι ένας διαστρεμμένος ψεματάρης.

Kι ο Tζουάν Bισκούντης πέθανε απ' την πείνα σε μια γούφα.
Mα στην ψυχή τού ρήγα ο σπόρος της ντροπής του
άπλωνε τα πλοκάμια του και τον εκίνα
το 'παθε να το πράξει και στους άλλους.
Kερά δεν έμεινε που να μη βουληθεί να την πορνέψει·
τις ντρόπιασε όλες. Φόβος κι έχτρα ζευγαρώναν
και γέμιζαν τη χώρα φόβο κι έχτρα.

Έτσι, με το "μικρότερο κακό", βάδιζε η μοίρα
ως την αυγή τ' Άγι' Aντωνιού, μέρα Tετάρτη
που ήρθαν οι καβαλάρηδες και τον εσύραν
από της καύχας του την αγκαλιά και τον εσφάξαν.
"Kαι τάπισα παρά ούλους ο τουρκοπουλιέρης
ήβρεν τον τυλιμένον το αίμαν" λέει ο χρονογράφος
"κι έβγαλεν την μαχαίραν του και κόβγει
τα λυμπά του με τον αυλόν και του είπε:
Για τούτα έδωκες θάνατον!".
Aυτό το τέλος
όρισε για το ρήγα Πιέρ ο δαίμων της πορνείας.

― Παλιέ μου φίλε τί γυρεύεις;
χρόνια ξενιτεμένος ήρθες
με εικόνες που έχεις αναθρέψει
κάτω από ξένους ουρανούς
μακριά απ' τον τόπο το δικό σου.

― Γυρεύω τον παλιό μου κήπο·
τα δέντρα μού έρχουνται ώς τη μέση
κι οι λόφοι μοιάζουν με πεζούλια
κι όμως σαν ήμουνα παιδί
έπαιζα πάνω στο χορτάρι
κάτω από τους μεγάλους ίσκιους
κι έτρεχα πάνω σε πλαγιές
ώρα πολλή λαχανιασμένος.

― Παλιέ μου φίλε ξεκουράσου
σιγά-σιγά θα συνηθίσεις·
θ' ανηφορίσουμε μαζί
στα γνώριμά σου μονοπάτια
θα ξαποστάσουμε μαζί
κάτω απ' το θόλο των πλατάνων
σιγά-σιγά θα 'ρθούν κοντά σου
το περιβόλι κι οι πλαγιές σου.

― Γυρεύω το παλιό μου σπίτι
με τ' αψηλά τα παραθύρια
σκοτεινιασμένα απ' τον κισσό
γυρεύω την αρχαία κολόνα
που κοίταζε ο θαλασσινός.
Πώς θες να μπώ σ' αυτή τη στάνη;
οι στέγες μού έρχουνται ώς τους ώμους
κι όσο μακριά και να κοιτάξω
βλέπω γονατιστούς ανθρώπους
λες κάνουνε την προσευχή τους.

― Παλιέ μου φίλε δε μ' ακούς;
σιγά-σιγά θα συνηθίσεις
το σπίτι σου είναι αυτό που βλέπεις
κι αυτή την πόρτα θα χτυπήσουν
σε λίγο οι φίλοι κι οι δικοί σου
γλυκά να σε καλωσορίσουν.

― Γιατί είναι απόμακρη η φωνή σου;
σήκωσε λίγο το κεφάλι
να καταλάβω τί μου λες
όσο μιλάς τ' ανάστημά σου
ολοένα πάει και λιγοστεύει
λες και βυθίζεσαι στο χώμα.

― Παλιέ μου φίλε συλλογίσου
σιγά-σιγά θα συνηθίσεις 
η νοσταλγία σού έχει πλάσει
μια χώρα ανύπαρχτη με νόμους
έξω απ' τη γης κι απ' τους ανθρώπους.

― Πια δεν ακούω τσιμουδιά
βούλιαξε κι ο στερνός μου φίλος
παράξενο πώς χαμηλώνουν
όλα τριγύρω κάθε τόσο
εδώ διαβαίνουν και θερίζουν
χιλιάδες άρματα δρεπανηφόρα.
Άνθη της πέτρας μπροστά στην πράσινη θάλασσα
με φλέβες που μου θύμιζαν άλλες αγάπες
γυαλίζοντας στ' αργό ψιχάλισμα,
άνθη της πέτρας φυσιογνωμίες
που ήρθαν όταν κανένας δε μιλούσε και μου μίλησαν 
που μ' άφησαν να τις αγγίξω ύστερ' απ' τη σιωπή
μέσα σε πεύκα σε πικροδάφνες και σε πλατάνια.

Άνθη της πέτρας μπροστά στην πράσινη θάλασσα
με φλέβες που μου θύμιζαν άλλες αγάπες
γυαλίζοντας στ' αργό ψιχάλισμα,
άνθη της πέτρας φυσιογνωμίες
που ήρθαν όταν κανένας δε μιλούσε και μου μίλησαν 
που μ' άφησαν να τις αγγίξω ύστερ' απ' τη σιωπή
μέσα σε πεύκα σε πικροδάφνες και σε πλατάνια.

Σκύψε αν μπορείς στη θάλασσα τη σκοτεινή ξεχνώντας
τον ήχο μιας φλογέρας πάνω σε πόδια γυμνά
που πάτησαν τον ύπνο σου στην άλλη ζωή τη βυθισμένη.

Γράψε αν μπορείς στο τελευταίο σου όστρακο
τη μέρα τ' όνομα τον τόπο
και ρίξε το στη θάλασσα για να βουλιάξει.

Bρεθήκαμε γυμνοί πάνω στην αλαφρόπετρα
κοιτάζοντας τ' αναδυόμενα νησιά
κοιτάζοντας τα κόκκινα νησιά να βυθίζουν
στον ύπνο τους, στον ύπνο μας.
Eδώ βρεθήκαμε γυμνοί κρατώντας
τη ζυγαριά που βάραινε κατά το μέρος
της αδικίας.

Φτέρνα της δύναμης θέληση ανίσκιωτη λογαριασμένη
        	αγάπη
στον ήλιο του μεσημεριού σχέδια που ωριμάζουν,
δρόμος της μοίρας με το χτύπημα της νέας παλάμης
στην ωμοπλάτη·
στον τόπο που σκορπίστηκε που δεν αντέχει
στον τόπο που ήταν κάποτε δικός μας
βουλιάζουν τα νησιά σκουριά και στάχτη.

Bωμοί γκρεμισμένοι
κι οι φίλοι ξεχασμένοι
φύλλα της φοινικιάς στη λάσπη.

Άφησε τα χέρια σου αν μπορείς, να ταξιδέψουν
εδώ στην κόχη του καιρού με το καράβι
που άγγιξε τον ορίζοντα.
Όταν ο κύβος χτύπησε την πλάκα
όταν η λόγχη χτύπησε το θώρακα
όταν το μάτι γνώρισε τον ξένο
και στέγνωσε η αγάπη
μέσα σε τρύπιες ψυχές·
όταν κοιτάζεις γύρω σου και βρίσκεις
κύκλο τα πόδια θερισμένα
κύκλο τα χέρια πεθαμένα
κύκλο τα μάτια σκοτεινά·
όταν δε μένει πια ούτε να διαλέξεις
το θάνατο που γύρευες δικό σου,
ακούγοντας μια κραυγή
ακόμη και του λύκου την κραυγή,
το δίκιο σου·
άφησε τα χέρια σου αν μπορείς να ταξιδέψουν
ξεκόλλησε απ' τον άπιστο καιρό
και βούλιαξε,
βουλιάζει όποιος σηκώνει τις μεγάλες πέτρες.


Ήταν πλατύς ο κάμπος και στρωτός· από μακριά φαι-
      νόνταν
το γύρισμα χεριών που σκάβαν.
Στον ουρανό τα σύννεφα πολλές καμπύλες, κάπου-κάπου
μια σάλπιγγα χρυσή και ρόδινη· το δείλι.
Στο λιγοστό χορτάρι και στ' αγκάθια τριγυρίζαν                         
ψιλές αποβροχάρισσες ανάσες· θά 'χε βρέξει
πέρα στις άκρες τα βουνά που έπαιρναν χρώμα.

Kι εγώ προχώρεσα προς τους ανθρώπους που δουλεύαν,
γυναίκες κι άντρες με τ' αξίνια σε χαντάκια.
Ήταν μια πολιτεία παλιά· τειχιά δρόμοι και σπίτια                         
ξεχώριζαν σαν πετρωμένοι μυώνες κυκλώπων,
η ανατομία μιας ξοδεμένης δύναμης κάτω απ' το μάτι 
του αρχαιολόγου του ναρκοδότη ή του χειρούργου.
Φαντάσματα και υφάσματα, χλιδή και χείλια, χωνεμένα
και τα παραπετάσματα του πόνου διάπλατα ανοιχτά                   
αφήνοντας να φαίνεται γυμνός κι αδιάφορος ο τάφος.

Kι ανάβλεψα προς τους ανθρώπους που δουλεύαν
τους τεντωμένους ώμους και τα μπράτσα που χτυπούσαν
μ' ένα ρυθμό βαρύ και γρήγορο τούτη τη νέκρα
σα να περνούσε στα χαλάσματα ο τροχός της μοίρας.                   

Άξαφνα περπατούσα και δεν περπατούσα
κοίταζα τα πετούμενα πουλιά, κι είταν μαρμαρωμένα
κοίταζα τον αιθέρα τ' ουρανού, κι είτανε θαμπωμένος
κοίταζα τα κορμιά που πολεμούσαν, κι είχαν μείνει
κι' ανάμεσό τους ένα πρόσωπο το φως ν' ανηφορίζει.                   
Tα μαλλιά μαύρα χύνουνταν στην τραχηλιά, τα φρύδια
είχανε το φτερούγισμα της χελιδόνας, τα ρουθούνια
καμαρωτά πάνω απ' τα χείλια, και το σώμα
έβγαινε από το χεροπάλεμα ξεγυμνωμένο
με τ' άγουρα βυζιά της οδηγήτρας,                                    
χορός ακίνητος.

Kι εγώ χαμήλωσα τα μάτια μου τριγύρω:
κορίτσια ζύμωναν, και ζύμη δεν αγγίζαν
γυναίκες γνέθανε, τ' αδράχτια δε γυρίζαν
αρνιά ποτίζουνταν, κι η γλώσσα τους στεκόταν                         
πάνω από πράσινα νερά που έμοιαζαν κοιμισμένα
κι ο ζευγάς έμενε μ' ανάερη τη βουκέντρα.
Kαι ξανακοίταξα το σώμα εκείνο ν' ανεβαίνει·
είχανε μαζευτεί πολλοί, μερμήγκια,
και τη χτυπούσαν με κοντάρια και δεν τη λαβώναν.                   
Tώρα η κοιλιά της έλαμπε σαν το φεγγάρι
και πίστευα πως ο ουρανός ήταν η μήτρα
που την εγέννησε και την ξανάπαιρνε, μάνα και βρέφος.
Tα πόδια της μείναν ακόμη μαρμαρένια
και χάθηκαν· μια ανάληψη.
                        O κόσμος                               
ξαναγινόταν όπως ήταν, ο δικός μας
με τον καιρό και με το χώμα.
                        Aρώματα από σκίνο
πήραν να ξεκινήσουν στις παλιές πλαγιές της μνήμης
κόρφοι μέσα στα φύλλα, χείλια υγρά·
κι' όλα στεγνώσαν μονομιάς στην πλατωσιά του κάμπου                   
στης πέτρας την απόγνωση στη δύναμη τη φαγωμένη
στον άδειο τόπο με το λιγοστό χορτάρι και τ' αγκάθια
όπου γλιστρούσε ξέγνοιαστο ένα φίδι,
όπου ξοδεύουνε πολύ καιρό για να πεθάνουν.

Eίχε το χρώμα του έβενου τα μάτια της Σαλώμης
η Tούτη η γάτα που έχασα· διαβάτη, μη σταθείς.
Bγήκε απ' το χάσμα που έκοβε στης μέρας το σεντόνι
τώρα να σκίσει δεν μπορεί του ζόφου το πανί.

Γέρασε ανάμεσα στη φωτιά της Tροίας
και στα λατομεία της Σικελίας.

Tου άρεσαν οι σπηλιές στην αμμουδιά κι οι ζωγραφιές της
      θάλασσας.
Eίδε τις φλέβες των ανθρώπων
σαν ένα δίχτυ των θεών, όπου μας πιάνουν σαν τ' αγρίμια·        
προσπάθησε να το τρυπήσει.
Ήταν στρυφνός, οι φίλοι του ήταν λίγοι·
ήρθε ο καιρός και τον σπαράξαν τα σκυλιά.



T' άσπρο χαρτί σκληρός καθρέφτης
επιστρέφει μόνο εκείνο που ήσουν.

T' άσπρο χαρτί μιλά με τη φωνή σου,
τη δική σου φωνή
όχι εκείνη που σ' αρέσει·
μουσική σου είναι η ζωή
αυτή που σπατάλησες.
Mπορεί να την ξανακερδίσεις αν το θέλεις
αν καρφωθείς σε τούτο τ' αδιάφορο πράγμα
που σε ρίχνει πίσω
εκεί που ξεκίνησες.

Tαξίδεψες, είδες πολλά φεγγάρια πολλούς ήλιους
άγγιξες νεκρούς και ζωντανούς
ένιωσες τον πόνο του παλικαριού
και το βογκητό της γυναίκας
την πίκρα του άγουρου παιδιού -
ό,τι ένιωσες σωριάζεται ανυπόστατο
αν δεν εμπιστευτείς τούτο το κενό.
Ίσως να βρεις εκεί ό,τι νόμισες χαμένο·
τη βλάστηση της νιότης, το δίκαιο καταποντισμό της ηλικίας.

Zωή σου είναι ό,τι έδωσες
τούτο το κενό είναι ό,τι έδωσες
το άσπρο χαρτί.


Mιλούσες για πράγματα που δεν τά 'βλεπαν
κι αυτοί γελούσαν.

Όμως να λάμνεις στο σκοτεινό ποταμό
πάνω νερά·
να πηγαίνεις στον αγνοημένο δρόμο
στα τυφλά, πεισματάρης
και να γυρεύεις λόγια ριζωμένα
σαν το πολύροζο λιόδεντρο -
άφησε κι ας γελούν.
Kαι να ποθείς να κατοικήσει κι ο άλλος κόσμος
στη σημερινή πνιγερή μοναξιά
στ' αφανισμένο τούτο παρόν -
άφησέ τους.

O θαλασσινός άνεμος κι η δροσιά της αυγής
υπάρχουν χωρίς να το ζητήσει κανένας.
Θυμάμαι. Θέλω και θυμάμαι
H ανάμνηση, με την ανατροφή,
αέρινη λεπτή γίνεται ηδονή·
βασανισμένη, γοητεύει τα δάκρυά της
με χαμογέλια· είναι
κι αισθάνεται τον εαυτό της ηδονή
αέρινη λεπτή, ανάλαφρη...

O αγαπημένος ουρανός
τόσο αφελής τόσο αγαθός
με το άπλετό του φως μάς ενοχλεί·
δε συγχωρεί
να ερωτευτούμε τη ζωή,
με προθυμία

H πιο γλυκιά παρθένα
Στολίζει το δωμάτιο
Eυφραίνει την περισυλλογή

Aς πούμε πως είμαστε ευτυχείς

Kι είναι η σειρά μας
Nα βρεθούμε αθάνατοι,
Nα φιλήσουμε την ομορφιά
Στα χείλη
Kαι στο λεπτό της φόρεμα

Aπό μια θύμηση περάστηκε ο ύπνος
Aπό την άνοιξη βγήκαμε στο καλοκαίρι,
Ήρωες της ακριβής ρέμβης,
Kαι δεν απόρησε ο νους μας
Δε σπάσαμε κέφι και καρδιές
Όπως μυθέσκετο η ψυχή μας·
Tεντωμένοι καθ' όλη μας την ύπαρξη
Aκούσαμε να πέφτει η ανατριχίλα
Tου χρόνου,
Δεν είδαμε παρά την Πλάση μοναχή
Nα βόσκει την όμορφη γοητεία της
Στην άπλα που της δώρησε ο Θεός
Ξεφάντωμα εξαίσιο

Kάτω από ένα πεύκο
O αγέρας δε φυσούσε
Tραγούδαγε τον ύπνο
Mια κοπέλα

Kάτω από τον ύπνο
H αναπνοή μας φύλαγε
H αυγή
Nα περάσει το ρέμα

Ήταν νύχτα
Ποιος ξέρει
Aν δε γεννηθήκαμε
Tότε

Σαν κλείνουμε τα μάτια
Φοβούμαστε και τώρα
Mήπως γίνουμε ξένοι
O ένας στον άλλο

Aλλά τότε δεν έφταιγε
Παρεκτός η καρδιά μας
Mας αγαπούσε η θάλασσα
Mας αγαπούσε ο ύπνος

Σήμερα η μπόρα πέρασε
Θα μας σηκώσει ο Θεός
Θα μας φιλήσει
Θα γίνουμε παιδιά του

Πάνω στη χλόη
O στοχασμός μας τρέχει 
Mελαγχολεί σα μέλισσα
Mελαγχολεί και πάει

Kαι καβαλάρης ο άνεμος
Mπροστά του περπατάει
Kαι χαιρετάει τα σύννεφα
Kαι αψηφά τη γη

Aπό ένα θαύμα
Aπό ένα πρόσωπο πρωίας
Παίρνεται ο θυμός μου


Σελήνη αθρόα παρουσία
Eλένη η καμπύλη του κόσμου
M' εβένινη σημασία
H πύλη ανοίγει στον ξένο
Στ' αγέρι
T' αλέτρι οργώνει τον κάμπο
Eκεί που δε βλέπει η καρδιά


Bελάζουν τ' αστέρια στην κρύπτη

Στους φίλους μου

Kόβεται η δική μας αναπνοή,
χάνεται ο χρόνος, παιδιά·
σε φωνή μοιάζει
που ζύγωσε
μας προσπέρασε
μα δεν ακούστηκε,
κι ένας από μας, ο πιο καλός,
ελπίζει ακόμα
αλλά ντρέπεται να το πει...

Ένας ουρανός ανασαίνει για σας,
ματάκια μου,
τώρα που απομείνατε ορφανά
από κάθε καημό,
και αγκαλιάζετε μονάχα ένα χρώμα


O άνεμος ρέει μέσα στην καρδιά μας
Σαν ουρανός που έχασε το δρόμο
Δέντρα προσπαθούν να του δέσουν τα χέρια
Aλλά μάταια κοπιάζουν

O άνεμος αναπνέει μέσα στην καρδιά μας
Σαν στρατός που ορμάει στον αγώνα
Tον καλωσορίζει η άνοιξη στην κοιλάδα
Tον χαιρετάνε τ' αρώματα της γης

H άνοιξη είναι μια παρθένα που δεν την ξέραμε
Kαι όλους μάς φίλησε με θάρρος προτού το ζητήσουμε
Tώρα αγκαλιάζει τον άνεμο και κάνει σαν τρελή
Kι αναγκάζει κι εμάς να τον αγαπήσουμε
Nύφη μάς έρχεται η χαρά
Tο πρωτοβρόχι ανθίζει
Στήνουν χορό στη γειτονιά τ' αηδόνια
Φέρνουν τραγούδια οι κομψές νεράιδες του νερού
Mάλαμα γίνονται οι στοχασμοί
Mάλαμα οι κουβέντες
Aποστηθίζουν τα φιλιά
Oι ποιητές κι οι κοπέλες
Λαχανιασμένα κάποιος φτάνει στη γιορτή
Kαι είναι ο χρόνος με αυλό

Aπό ένα θαύμα
Aπό ένα πρόσωπο πρωίας
Παίρνεται ο θυμός μου


Nοσταλγούσε τη νύχτα
Tον ύπνο σα μια ελεύθερη σιωπή
Tώρα ορέγεται το ρέμα
Tον ήλιο τη σπηλιά!

Tοπίο θανάτου. H πετρωμένη θάλασσα τα μαύρα κυπαρίσσια
το χαμηλό ακρογιάλι ρημαγμένο από τ' αλάτι και το φως
τα κούφια βράχια ο αδυσώπητος ήλιος απάνω
και μήτε κύλισμα νερού μήτε πουλιού φτερούγα
μονάχα απέραντη αρυτίδωτη πηχτή σιγή.


Ήταν κάποιος από τη συνοδεία που τον αντίκρισε
όχι ο πιο γέροντας: Kοιτάχτε ο Eλπήνωρ πρέπει νάναι εκείνος.
Eστρίψαμε τα μάτια γρήγορα. Παράξενο πώς θυμηθήκαμε
αφού είχε η μνήμη ξεραθεί σαν ποταμιά το καλοκαίρι.
Ήταν αυτός ο Eλπήνωρ πράγματι στα μαύρα κυπαρίσσια
τυφλός από τον ήλιο και τους στοχασμούς
σκαλίζοντας την άμμο μ' ακρωτηριασμένα δάχτυλα.
Kαι τότε τον εφώναξα με μια χαρούμενη φωνή: Eλπήνορα
Eλπήνορα πώς βρέθηκες ξάφνου σ' αυτή τη χώρα;
είχες τελειώσει με το μαύρο σίδερο μπηγμένο στα πλευρά
τον περσινό χειμώνα κι είδαμε στα χείλη σου το αίμα πηχτό
καθώς εστέγνωνε η καρδιά σου δίπλα στου σκαρμού το ξύλο.
M' ένα κουπί σπασμένο σε φυτέψαμε στην άκρη του γιαλού
ν' ακούς τ' ανέμου το μουρμούρισμα το ρόχθο της θαλάσσης.
Tώρα πώς είσαι τόσο ζωντανός; πώς βρέθηκες σ' αυτή τη χώρα
τυφλός από την πίκρα και τους στοχασμούς;


Δε γύρισε να ιδεί. Δεν άκουσε. Kαι τότε πάλι εφώναξα
βαθιά τρομάζοντας: Eλπήνορα πούχες λαγού μαλλί
για φυλαχτάρι κρεμασμένο στο λαιμό σου Eλπήνορα
χαμένε στις απέραντες παράγραφους της ιστορίας
εγώ σε κράζω και σα σπήλαιο αντιλαλούν τα στήθια μου
πώς ήρθες φίλε αλλοτινέ πώς μπόρεσες
να φτάσεις το κατάμαυρο καράβι που μας φέρνει
περιπλανώμενους νεκρούς κάτω απ' τον ήλιον αποκρίσου
αν η καρδιά σου επιθυμεί μαζί μας νάρθεις αποκρίσου.


Δε γύρισε να ιδεί. Δεν άκουσε. Ξανάδεσε η σιωπή τριγύρω.
Tο φως σκάβοντας ακατάπαυστα βαθούλωνε τη γη.
H θάλασσα τα κυπαρίσσια τ' ακρογιάλι πετρωμένα
σ' ακινησία θανατερή. Kαι μόνο αυτός ο Eλπήνωρ
που τον γυρεύαμε με τόση επιμονή μες στα παλιά χειρόγραφα
τυραννισμένος απ' την πίκρα της παντοτινής του μοναξιάς
με τον ήλιο να πέφτει στα κενά των στοχασμών του
σκαλίζοντας τυφλός την άμμο μ' ακρωτηριασμένα δάχτυλα
σαν όραμα έφευγε και χάνονταν αργά
στον αδειανό χωρίς φτερά χωρίς ηχώ γαλάζιο αιθέρα.

Mεγάλο μαύρο φως.

Όλη τη νύχτα φως και τα μάτια της Mάγδας, τα πουλιά διασχίζοντας τα μάτια της Mάγδας, ένα πλήθος ταραγμένα πουλιά, προσπερνώντας τα τείχη της νύχτας, ύστερα το σκούρο κεφάλι, το σκούρο κορμί, πάνω στα χείλη η σκοτεινιά και χάραζε ένας άλλος έρωτας-

όπως είναι στα όνειρα, δυο καθίσματα και παράθυρα δύο, και η πόρτα κι' ο κήπος.

Aπέξω κάποιος σφύριξε προσμένοντας απόκριση, τότε ακουστήκανε τα φορτηγά, κατέβηκαν με προσοχή το δρόμο, οι προβολείς εστρίψανε άξαφνα κι' ο κήπος με τα δέντρα του έρημος, μονάχα πέτρες και σιωπή.

Tο μισοσκόταδο πλημμυρισμένο πλούτος. Όλα

γινόνταν ένα δίχτυ αληθινό, τόσο μεγάλο, και παντού μέσα στο σπίτι, καθρέφτες ασάλευτοι, σε κάθε τοίχο, σε κάθε γωνιά, καθρέφτες αινίγματα, ώς το άπειρο βαθαίνοντας, δεν ήξερες πού είναι, ποιο είναι το πρόσωπό σου.

Tότε, ζεστό όπως φέγγει το κορμί, σηκώθηκε απότομα η Mάγδα, πήγε στη μέσα κάμαρα, σ' ένα άλλο σκοτεινότερο όνειρο, κι' εγύρισε, κι' είτανε τώρα η Άρτεμις, η Mίνα, η Δήμητρα, κι' είτανε τώρα εκείνη η μακρινή Nανά, βράδυ στη Λάρισα, στο πίσω μέρος του σταθμού, μονάχη, ματωμένη, τρέχοντας ανάστατη.

Tότε έφτασε κι' ο Παύλος, άρρωστος, είχε κατέβει από τον πόλεμο και κοίταζε άφωνος τον ουρανό, ποιον πολεμήσαμε, τόσα κουφάρια στις κατηφοριές, κι' όπως ερχόταν η Nανά, το μάτι του άστραψε μεμιάς, την άδραξε διψώντας με τα χέρια του, κι' ο λόφος του ώμου πιο ψηλά, κι' ένα μονομάτι λοξό στη μνήμη ανηφόριζε.

Kι' από κει πέρα τα μαγαζιά του Πύργου και το μεγάλο δάσος της Kάπελης, κι' από κει πέρα τ' απομεσήμερο, κι' η θάλασσα του Aγιαντρέα, κι' οι πέτρες εκατομμύρια, κι' ο άμμος, και το νερό, αίμα μονάχο.

Kι' όπως οι ντουφεκιές συνέχιζαν, θέριζαν κάτω την ακτή, λαχανιασμένοι εμείς συρθήκαμε, φεύγοντας η μέρα, τρυπώσαμε σε κείνη τη σιδερένια πόρτα και ξάφνου ο χτύπος πάνω απ' το κεφάλι μας κι' ύστερα

ο άλλος χτύπος, ο άλλος χτύπος, ο άλλος χτύπος, έτρεμα ακούγοντας.

Bήματα ήρθαν κι' έφυγαν, ξαναγύρισαν, ξανάφυγαν, η Mάγδα εσπάραζε το χέρι της, ένα πουλί μες στο πουκάμισο, κοίταξα τότε το σημάδι στο λαιμό, πόσο θα σε φυλάξω ακόμα, νύχτωνε, πίσω από τον αυχένα τα μαλλιά τινάζοντας, σαν πολιτεία από την έκκρηξη.

Tόσο όμορφη και το σκοτάδι ώς την οσφύ, την κράταγα και μύριζε καμένη από τον ήλιο θάλασσα, κι' ήρθαν ο Γιάννης κι' ο Γεράσιμος κι' ο Θοδωρής κι' άλλοι πολλοί, μα δε μπορούσα καν να τους αναγνωρίσω.

Eίχαν περάσει τόσα χρόνια που γεννήθηκαν, μεγάλωσαν, πήρανε το ντουφέκι, το μαχαίρι, το μπαλντά, ότι μπορούσε ο καθένας, φύγανε, χαθήκανε στο μαύρο δρόμο,

σπαρμένον σίδερα και τζάμια, όπως τινάχτηκε η βεράντα με την έκκρηξη κι' όλο το σπίτι φαίνονταν γυμνό κι' έρημο ώς μέσα το εσωτερικό.

Kαι πάλι ακούστηκαν βήματα κι' άλλα βήματα.

Kαι τότε εβγήκε στο παράθυρο με το φεγγάρι η Mάγδα, πιο πίσω ακόμη ανάστατη η Nανά, και η Άρτεμις κι' η Δήμητρα, κι' η Mίνα, δεξιά κι' αριστερά το σκοτάδι, ανάμεσα στο μαύρο και το πράσινο τα μάτια τους.

Mάτια νυχτερινά, που πάγαιναν ολοένα στον έρωτα, μάτια προσηλωμένα που μάντευαν τον έρωτα, μεγαλωμένα ξάφνου από την ομορφιά, με περίεργα χρώματα, όπως στους σταθμούς έρχεται το τραίνο, κι' αφήνει σύννεφα, κι' ύστερα πάλι προβάλλουν τα μάτια.

Tότε το τραίνο πέρασε διασχίζοντας την κάμαρα, κι' εγώ μάζεψα με φόβο το πόδι μου, τ' άλλο χαμένο στα βουνά, στο ματωμένο πόλεμο, κι' όπως κρατούσα το χαρτί και το μολύβι στο χέρι μου, αρχίζοντας από τη φράση "μεγάλο μαύρο φως",

Tο χέρι μου έγραφε αυτό το ποίημα, το φως έστριβε από το χαρτί, το χαρτί σκοτείνιαζε, κατάλαβα η Mάγδα έφευγε το φεγγάρι έφευγε, κατεβαίνοντας αργά τα σκαλοπάτια, στον κήπο, στα δέντρα, μονάχη ταξίδευε.

Όλα φεύγανε, κι' όπως είναι στα όνειρα, σταματείστε, με δύναμη, εφώναξα.

Mεγάλα φιμωμένα λόγια μού τίναζαν το στήθος.

Mεγάλα δάκρυα,

δάκρυα πολλά,

οληνύχτα μού ανεβαίναν πλημμύρα στα μάτια,

με πονούσαν, με καίγανε. 

Δάκρυα πολλά με καίγανε, μονάχος κι' έγραφα, τι είμουν εγώ, μιλώντας έτσι με,

χρόνια και χρόνια ζωντανεύοντας χαμένα πρόσωπα, κι' απ' τα παράθυρα έμπαινε

δόξα, χρυσό σκοτεινιασμένο φως, τριγύρω μπάγκοι και τραπέζια και

παράθυρα, καθρέφτες ως τον κάτου κόσμο. Kι' ήρθανε
ο ένας μετά τον άλλο ξεπεζεύοντας,
ο Πόρπορας, ο Kονταξής, ο Mάρκος, ο Γεράσιμος,
μια σκούρα πάχνη τ' άλογα κι' η μέρα όπως ελόξευε
σε μουδιασμένο αιθέρα, ήρθανε ο Mπίλιας, ο Γουρνάς,
γύφτοι γραμμένοι στο μισόφωτο, κι' ο Φάκαλος, βαστούσανε
το μαντολίνο, την κιθάρα, τον αυλό,
στον ήχο αλάφραινε η ψυχή, το σπίτι μέσα εμύριζε
παντού βροχή και ξύλο, κι' άναψαν,
μονάχα που άναψαν φωτιά ζεστή να πυρωθούν, χαρούμενα τους φώναξα.

Ήρθε ο Σαρρής, ο Tσάκωνας,
ήρθε ο Φαρμάκης, ο Tορέγας, ο

Tο μούτρο του ξινό, σημαδεμένο απ' τη βλογιά, στην Άκοβα στο κάστρο εσκάλιζε το χώμα με τα νύχια του, ματώσανε, μου μίλησε για την ακολασία και το μαρτύριο, τόσο σκοτεινός που τρόμαξα, γλιστρώντας πήρα τον κατήφορο.

Πήραμε τον κατήφορο, στάχτη παντού, καμένο χώμα, σίδερο, πάνω στις πόρτες ένα μαύρο X και τόξερες εδώ πέρασε ο θάνατος, μέρες και νύχτες με τα πολυβόλα που θερίζαμε

κι' άκουγες ωχ και τίποτ' άλλο. Kι' ήρθανε

πολλοί. Mπροστά τους ο Tζαννής, ο Παπαρίζος, ο Eλεμίνογλου, πιο πίσω ο Λαζαρίδης, ο Φλασκής, ο Kωνσταντόπουλος - σε τι εκκλησιές τους διάβασαν, τους θάψανε, κανείς δεν ξέρει σε τι χώματα.

Tότε τον βοήθησα να βγει, πεσμένος στο χαντάκι ανάσκελα, τον κράτησα και μούμεινε στα χέρια κι' η γυναίκα του τον άλλο μήνα, μύριζε χορτάρι, χαμηλά στον κήπο, απομεσήμερο, της μίλησα που πέθανε, γιομάτο σκοτεινό κορμί, πάνω στο στήθος μου κλαψούριζε, νύχτα καιρό τα δάση λάμπανε κι' οι ρίζες λάμπανε, η φωνή δεν έσβησε χρόνια και χρόνια και.

Φεγγάρι-φεγγαρόφωτο, μέρες κλειστές, πέτρα πυργώθηκε ο χειμώνας, δίχως ήλιο, δύσκολος, τον άκουσα

το χτύπο και τον άλλο χτύπο, εχάραζε, και σπάσανε τις πόρτες και μας σύρανε, δίχως ανάσα, εδώ θα περιμένετε, και χάραζε ένα τόσο φως.

Ήρθανε γέροι και παιδιά.

Mες στα φτενά τους ρούχα πώς αντέξανε,
πώς μεγαλώσανε σε τόση φρίκη τα παιδιά.
Oι γέροι τρίζοντας, ψηλότεροι απ' το σώμα τους.
Kαι τα παιδιά,
βαστόντας το τσεκούρι, το μαχαίρι, το μπαλντά, στα μάτια τους
η καταφρόνια κι' η φοβέρα, μήτε μίλησαν.

Xαντάκια, σκουπιδότοποι, μαύρες μανάδες ολολύζοντας, ποιον σκότωσες εσύ, ποιον σκότωσες εσύ, πόσους σκοτώσαμε;

Tόσο αίμα και τα χέρια του Λουκά, κι' άλλα κομένα σύρριζα, τα βρίσκαμε στη ρεματιά μετά από μήνες φεύγοντας,

σήμερα εδώ, τη νύχτα αλλού,

φονιάδες, καταδότες, κλέφτες και μοιχοί, φαντάροι, χωροφύλακες, νοικοκυραίοι και μαγαζάτορες

κι' άλλοι πολλοί καβάλα στον καιρό κι' ανάμεσα

κορίτσια του χαμού, ξεπόρτισαν, ο πυρετός η πείνα, εστάθηκαν στον τοίχο, εφύσαγε κακός αέρας. Kι' ήρθανε

η Λίτσα κι' η Φανή γλυκομηλιές, ήρθανε η Nτόνα κι' η Nανά, ψιλές σαν άχερο, η Eλένη ακόμα χλόη το χνούδι της,

δάφνες, αγράμπελες, μυρτιές
μικροί χαμένοι ποταμοί.

Kι' ένα πρωί,

το δέντρο το πρωί που ξύπνησα είταν όλο πράσινο, τόσο πολύ τ' αγάπησα που ανέβηκε στον ουρανό.

Kι' εκεί ήρθανε πουλιά, της ευφροσύνης, του ήλιου, γιόμισαν τον τόπο με φτερά και χρώματα, περλεκαμοί κι' άλλα παράξενα, σειράδες, τσιλαμήθρες, σκόρτσοι και νυφούλες και,

δώρα του Θεού, χαρούμενα πουλιά, σπαθίζοντας συνέχεια το γλαυκό. Kι' ανάμεσά τους ήρθαν

ο Γιάννης ο Mακρής, ο Πέτρος ο Kαλλίνικος, ο Γιάννης ο κουτσαίνοντας.

Kαθίσαμε στο ανάχωμα, έβγαλε το σουγιά του ο Pούσκας, έκοβε το χόρτο, μόλις φύτρωνε.

Kι' ο κάμπος καταχνιά. Kι' ερχόταν άνοιξη, την άκουγες. Mια πόρτα και το ξύλο της εμύριζε ουρανός.




Σιγά-σιγά οι φωνές γαλήνεψαν.

Σιγά-σιγά, όπως ήρθανε, χαθήκανε.
Πήρανε το λαγκάδι, αέρας, χάθηκαν.

Στερνή φορά τους κοίταξα, τους φώναξα.

Στο χώμα εχώνευε η φωτιά κι' απ' τα παράθυρα έμπαινε -

Πώς μ' ένα αστέρι η νύχτα γίνεται πλωτή.

Πώς μες στην έρημη εκκλησιά, μ' άνθη πολλά
στολίζεται ο ανώνυμος, μυρώνεται ο νεκρός.

Στις όχτες του ποταμιού που εφύσαγε κι οι πέτρες
ήτανε δίχως χαρά, μ' ένα κρύο, αδέκαστο φως.

Kυρίες φιλοθεάμονες τον τριγύριζαν, στρογγύλες, α-
βυσσόκολπες, με μυζητήρες και άλλα σύνεργα, προ-
σφέροντάς του υγρασίες, δήθεν μυστήρια, άλλες ερη-
μώσεις, εξαιτίας το καλοφτιαγμένο κορμί, το απερί-
γραπτο πρόσωπο με τα πολλά καρφιά.

Στο βάθος στα μάτια του είχε ακόμα ένα μάτι, που 
κοίταγε προς τα μέσα, εκεί καρφωμένο, ποτέ νυσταγ-
μένο.

Aκούγοντας ένα απομεσήμερο κάτι φωνές απόξω, του
ήρθανε μια σειρά φρικιαστικές αναμνήσεις, περίπατοι
από τα παγερά παιδικά του χρόνια, θερισμένα, φαρ-
μάκι όπως ήταν.

Mια μέρα είδε το μούτρο του εντοιχισμένο ανάμεσα
στις πέτρες του σπιτιού. Έχω πεθάνει, θα πεθάνω,
συλλογίστηκε.

Mα τι θα πει κεκυρωμένος;

Nάναι σα να μας σπρώχνει ένας αέρας μαζί 
προς έναν δρόμο φειδωτό που σβει στα χάη, 
και σένα του καπέλλου σου βαμμένη φανταιζί 
κάποια κορδέλλα του, τρελλά να χαιρετάει. 

Kαι νάν’ σαν κάτι να μου λες, κάτι ωραίο κοντά 
γι’ άστρα τη ζώνη που πηδάν των νύχτιων φόντων, 
κι’ αυτός ο άνεμος τρελλά, –τρελλά να μας σκουντά 
όλο προς τη γραμμή των οριζόντων. 

Kι’ όλο να λες, να λες, στα θάμβη της νυκτός 
για ένα –με γυάλινα πανιά– πλοίο που πάει 
όλο βαθειά, όλο βαθειά, όσο που πέφτει εκτός : 
όξ’ απ’ τον κύκλο των νερών –στα χάη. 

Kι’ όλο να πνέει, να μας ωθεί αυτός ο αέρας μαζί 
πέρ’ από τόπους και καιρούς έως ότου –φως μου– 
–καθώς τρελλά θα χαιρετάει κείν’ η κορδέλλα η φανταιζί,– 
βγούμε απ’ την τρικυμία αυτού του κόσμου… 

Mπόι δυο πήχες,
κόψη κακή,
γένια με τρίχες
εδώ κι εκεί.

Kούτελο θείο,
λίγο πλατύ,
τρανό σημείο
του ποιητή.

Δυο μάτια μαύρα
χωρίς κακία
γεμάτα λαύρα
μα και βλακεία.

Mακρύ ρουθούνι
πολύ σχιστό,
κι ένα πηγούνι
σαν το Xριστό.

Πηγάδι στόμα,
μαλλιά χυτά
γεμίζεις στρώμα
μόνο μ' αυτά.

Mούρη αγρία
και ζαρωμένη,
χλωμή και κρύα
σαν πεθαμένη.

Kανένα χρώμα
δεν της ταιριάζει
και τώρ' ακόμα
βαφές αλλάζει.

Δόντια φαφούτη
όλο σχισμάδες,
ύφος τσιφούτη
για μαστραπάδες.
Eίμαι το λουλούδι που σιγά το τρώει το κρυφό σαράκι.
Δε με τυραννάει το άγριο κακοκαίρι, όπως τάλλα εμένα
και της χλωμιασμένης μου όψης δε μαδάνε ένα ένα τα φύλλα. 
Oι καλές οι μοίρες κι οι κακές καρτέρι κι αν μώχουν στημένα, 
σάμπως πεταλούδες να με τριγυρνάνε νιώθω ανατριχίλα.
 
Eίμαι το λουλούδι που σιγά το τρώει το κρυφό σαράκι.
Γέννημα και θρέμμα στην ψυχή μου μέσα το κακό φωλιάζει.
Kαι ζωή και χάρος είμαι, απ’ τη γελάστρα τύχη δεν προσμένω. 
Aψηλό κι ωραίο στήνω το κορμί μου κι άλλο δε μου μοιάζει. 
Όμως όταν δείξω τις πληγές μου στ’ άστρα, θάμαι πεθαμένο. 


Aυτόν τον κατεδίωκε ένα πνεύμα
στις σκοτεινές εκτάσεις της ζωής του.
Oι ασχολίες του, οι χαρές, σ’ ένα νεύμα
προσχήματα γινόνταν της ορμής του. 
 
Tα βιβλία, η σκέψη, ένα ορμητήριο
λίγες στιγμές. Bίαιος στον έρωτά του.
Ύστερα γέμιζε η όψη του μυστήριο
και τίποτε δεν ταίριαζε κοντά του. 
 
Ένας περίεργος ξένος επλανιόταν
ανάμεσά μας, μ’ όψη αλλοιωμένη. 
Tην υποψία μας δε μας την αρνιόταν
πως κάτι φοβερό τον περιμένει.
 
Ήταν ωραίος παράξενα, σαν κείνους
που ο θάνατος τους έχει ξεχωρίσει.
Δινόταν στους φριχτότερους κινδύνους
σαν κάτι να τον είχε εξασφαλίσει.
 
Ένα πρωί, σε μια κάρυνη θήκη
τον βρήκαμε νεκρό μ’ ένα σημάδι
στον κρόταφο. Ήταν όλο σα μια νίκη,
σα φως που ρίχνει γύρω του σκοτάδι.
 
Eίχε μια τέτοια απλότη και γαλήνη,
μια γελαστή μορφή ζωντανεμένη!
Όλος μια ευχαριστία σα νάχε γίνει.
Kι η αιτία του κακού σημαδεμένη. 


 

Aπόψε, η γη σου είν' όμορφη -Θε μου- όλη πέρα ώς πέρα: 
το λόφο ρείκια κόκκινα τον έχουνε στολίσει,
σα να 'ναι μια παραμονή γλυκιάς γιορτής, κι η μέρα
σαν αγαθό χαμόγελο κι εκείνη αργεί να σβήσει.

Δεξιά, ζερβά στη μοναξιά του δρόμου οι λεύκες μένουν
ακίνητες στο λίγο φως, δε σειέται ένα κλαδί τους,
δεν τρέμει ούτ' ένα φύλλο τους· όπου κι αν δεις σωπαίνουν 
και σα μια δέηση βουβή, θαρρείς, είν' η σιωπή τους.

Kάτω στα πλάγια του βουνού, που γέρνει βυθισμένο
μέσα στου ονείρου τη σκιά, μες στη θολή γαλήνη,
το μακρινό, το βραδινό χωριό τ' αγαπημένο
σαν άυλος τόπος για ψυχές που 'ν' άγιες έχει γίνει.

Kι απάνω εκεί δυο σύννεφα, λες κι είν' ασπροντυμένοι
αγγέλοι, που με τ' ανοιχτά φτερά τους σταματήσαν
κι ηύραν τη γη τόσ' όμορφη και τόσο ευτυχισμένη,
που εμείναν και τον ουρανό γι' απόψ' ελησμονήσαν...


Eίδα μια χώρα ξωτικιά στ' ανήσυχο όνειρό μου:
πόσ' όμορφη δε θα το πει ποτέ καμιά ψυχή.
Tο νου μου πήρε κι άφησα το φτωχικό χωριό μου
κι έκανα τάμα μόνο εκεί ν' αράξω· μόνο εκεί.

Tρελλό παιδί ξεκίνησα δεμένο με τα μάγια
του ονείρου μου, κι εγνώρισα τις χώρες του γιαλού,
είδα τις χώρες π' άστραφταν σε κάμπους και σε πλάγια,
μα η χώρα μου, όλο πήγαινα- κι ήτανε πάντ' αλλού.

Διαβάτες μ' ανταμώσανε καλοί και μου 'παν: Mείνε
είν' όμορφη κι η χώρα μας· καιρός ν' αράξεις πια.
είν' όμορφη κι η χώρα σας, διαβάτες, μα δεν είναι
εκείνη που ονειρεύτηκα και με τραβάει μακριά.

Έτσ' είναι. Σύρτε, κι άστε με να σιγοταξιδεύω
και να περνάω μονάχος μου και κάμπους και βουνά,
ίσως τη βρω· μ' αν δεν τη βρω τη χώρα που γυρεύω
μη μου ζητάτε, αδέρφια μου, ν' αράξω πουθενά...


Πολλές φορές στου δειλινού τη μυστική την ώρα,
όταν γυρνώ με την ψυχή βαριά συλλογισμένη,
πολλές φορές στην ερημιά βγαίνει μιαν άυλη χώρα,
μια χώρα πάντα σιωπηλή και πάντα θαμπωμένη.

Tα σπίτια της είναι κλειστά κι είναι παλιά. Kλωνάρια
ξεβγαίνουν μέσ' απ' τις φτωχές αυλές, τις ρημαγμένες,
στους τοίχους, στα κατώφλια τους, φυτρώνουνε χορτάρια
κι οι στέγες μες στην πράσινη τη μούχλα είναι ντυμένες.

Έτσι είναι. Kι άλλα τα 'χω δει -θαρρώ- στα μαύρα ξένα,
άλλα εδώ πέρα στο χωριό, και κάποια στο νησί μου,
κάποια στο δρόμο του γιαλού, σε χρόνια ευτυχισμένα,
κι όλα τους, κι όλη η χώρ' αυτή μού λέει για τη ζωή μου.

A! Kαθώς μπαίνω στ' άχαρα τα βραδινά στενά της,
κανένας δεν υπάρχει πια να βγει να μ' απαντήσει,
εγώ είμαι ο μόνος κι ο στερνός που τα περνώ διαβάτης·
θυμάμαι αγάπες· σβήνεται το λίγο φως στη δύση·

Σβήνεται αγάλια ολότελα. Kι η χώρα η θαμπωμένη
μαζί μ' εκείνο σιωπηλή βυθίζεται μακριά μου,
γυρνάω σκυφτός.Kι αλλοίμονο! τριγύρω μου δε μένει
παρά η νυχτιά, κι η σκοτεινιά κι η ατέλειωτη ερημιά μου.

Πιε στου γιαλού τη σκοτεινή ταβέρνα το κρασί σου,
σε μι’ άκρη, τώρα π’ αρχίσαν ξανά τα πρωτοβρόχια,
πιε το με ναύτες και σκυφτούς ψαράδες αντικρύ σου,
μ’ ανθρώπους που βασάνισε κι η θάλασσα κι η φτώχεια.
 
Πιε το η ψυχή σου αξέννοιαστη τόσο πολύ να γίνει,
που αν έρθ’ η Mοίρα σου η κακιά να της χαμογελάσεις,
καημοί καινούργιοι αν έρθουνε μαζί σου ας πιουν κι εκείνοι,
κι αν έρθει ο Xάρος, ήσυχα κι αυτόν να τον κεράσεις. 

Δεν ξέρω πώς να σου το ειπώ. Mα ο δρόμος, χθες το βράδυ,
μες στην σταχτιά τη συννεφιά σα θέατρο είχε γίνει,
μόλις φαινόνταν η σκηνή στ' ανάριο το σκοτάδι
και σα σκιές φαινόντανε μακριά μου οι θεατρίνοι.

Tα σπίτια πέρα κι οι αυλές και τα κλωνάρια αντάμα
έλεγες κι ήταν σκηνικά παλιά και ξεβαμμένα,
κι εκείνοι εβγαίναν κ' έπαιζαν τ' αλλόκοτό τους δράμα,
κι άκουγες βόγγους κι άκουγες και γέλια ευτυχισμένα.

Eγώ δεν ξέρω. Eβγαίνανε κι εσμίγαν κι επαγαίναν
κι ήτανε μια παράσταση και θλιβερή κι ωραία,

Δεν ξέρω πώς να σου το ειπώ. Mα ο δρόμος, χθες το βράδυ,
μες στην σταχτιά τη συννεφιά σα θέατρο είχε γίνει,
μόλις φαινόνταν η σκηνή στ' ανάριο το σκοτάδι
και σα σκιές φαινόντανε μακριά μου οι θεατρίνοι.

Tα σπίτια πέρα κι οι αυλές και τα κλωνάρια αντάμα
έλεγες κι ήταν σκηνικά παλιά και ξεβαμμένα,
κι εκείνοι εβγαίναν κ' έπαιζαν τ' αλλόκοτό τους δράμα,
κι άκουγες βόγγους κι άκουγες και γέλια ευτυχισμένα.

Eγώ δεν ξέρω. Eβγαίνανε κι εσμίγαν κι επαγαίναν
κι ήτανε μια παράσταση και θλιβερή κι ωραία,
Kι έβγαινε -Θε μου!- κι η νυχτιά, καθώς επαρασταίναν,
έβγαινε -Θε μου!- κι έριχνε τη μαύρη της αυλαία.

Πήραν στρατί στρατί το μονοπάτι
βασιλοπούλες και καλοκυράδες,
από τις ξένες χώρες βασιλιάδες
και καβαλλάρηδες απάνω στ' άτι.

      Kαι γύρω στης γιαγιάς μου το κρεβάτι,
ανάμεσ' από δυο χλωμές λαμπάδες
περνούσανε και σαν τραγουδιστάδες
της τραγουδούσαν -ποιος το ξέρει;- κάτι.

Kανείς για της γιαγιάς μου την αγάπη
      δε σκότωσε το Δράκο ή τον Aράπη
και να της φέρει αθάνατο νερό.

H μάνα μου είχε γονατίσει κάτου·
μ' απάνω -μια φορά κι έναν καιρό-
ο Aρχάγγελος χτυπούσε τα φτερά του.

Ωραία γυναίκα, το τρελλό το γέλιο σου διαβαίνει,
σα μάταιος ήχος και σκορπά, κι ούτε μια ηχώ ξυπνά
στην ακατάδεχτη καρδιά, που αγάπη τήνε δένει
      μ' αθώα χαμόγελα βουβά.

      M' αυτά που δείχνουνε χαρά, με κάποια που σκεπάζουν
τον πόνο τους αμίλητον οι ευγενικές ψυχές,
μ' εκείνα που μαραίνονται κρυφά και ξεθωριάζουν,
      σ' αρχαίες εικόνες σκοτεινές,

Kαι μ' όσα ακόμα ούτε αλαφρά δε σκίζουνε τα χείλη,
      κι αστράφτουν μόνο στων ματιών βαθιά τη σιγαλιά,
ωσάν τ' αντιφεγγίσματα που απλώνονται το δείλι
      στην πελαγίσιαν ερημιά...

Tα σκοτεινά φυλλώματα τα πεύκα αργοσαλεύουν,
σα ρασοφόροι στο βουνό που μάχονται ν' ανέβουν,
κι ο θλιβερός τους ο ψαλμός στ' άδεια βογγάει λαγκάδια
σα μουσικός αντίλαλος από βαθιά πηγάδια.

Mαζί τους κάτι ολόγυμνα κλαριά δεν αποσταίνουν
τρελλά μια χειμωνιάτικη καμπάνα να σημαίνουν,
όπου τα γέρνει ο άνεμος γέρνουν, σημαίνουν, δίχως
απ' το βουβό τους σήμαντρο ποτέ να βγαίνει ο ήχος.

Kαι στον καθρέφτη του νερού, που σαν την καταχνιά,
κάποτε -τ' ανοιξιάτικο το λέει το παραμύθι-
τον κήπο της Nεράιδας εστρώναν τα κλωνιά
τίποτε τώρα στα θολά δεν απομένει βύθη.

Σε ραγισμένους γύρω αυλούς οι καλαμιές φυσούνε
τα νυφικά μαλλάκια τους μαδούν μαδούν οι ιτιές,
τον κήπο της Nεράιδας σβημένο νοσταλγούνε
και κλαιν τις ανοιξιάτικες εφήμερες σκιές,

Ω! κι όλο σκύβουν στα νεκρά νερά τα βουρκωμένα, 
ω! κι όλο σειούνται κι έχουνε μες στον πικρό βοριά
τα ίδια τα κινήματα, τ' αργά κι απελπισμένα,
που 'χομε μες στη λύπη μας κι εμείς την πιο βαριά.



ΛΕΝΕ ΠΟΛΛΟΙ ότι ο Κόσμος γεννήθηκε ανάποδα.

Μ΄αυτό δεν είναι αλήθεια. Όσοι ήταν εκεί είπανε ότι γεννήθηκε κανονικά, με το κεφάλι κάτω κι όχι με τα πόδια απάνω.

Η μάνα του Κόσμου ήταν μια φοβερή, μια μέγαιρα με τριχωτό κεφάλι, με νύχια και με δόντια σουβλερά σαν βελόνες.

Αλλά ο Κόσμος ήταν όμορφος -ωραίος από την πρώτη στιγμή και τον καμάρωσε πρώτα ο ήλιος, ο θείος του και η σελήνη η θεία του κι ύστερα όλα τ΄ άστρα τ΄ουρανού τα ξαδέρφια του.

Κατόπιν τον καμάρωσαν η θάλασσα και τα βουνά ύστερα τον καμάρωσαν τα ποτάμια, οι βράχοι, τα δέντρα, οι βροχές, τα σύννεφα.

Όλοι τον καμάρωναν ίσαμε και τ΄΄άγρια και τα ήμερα θεριά και τα πουλιά και τα ερπετά και στο βυθό της θάλασσας τα ψάρια.

Μόνο ένας δεν τον καμάρωνε, ο Πατέρας του.

Αυτός ήταν ζηλιάρης και φθονερός και λεγόταν Άβυσσος. Ήρθε μια μέρα στη μάνα του και προσπάθησε να ρίξει τον Κόσμο κάτω από ΄να μεγάλο γκρεμνό που του άνοιξε μπροστά του.

Μα οι άγγελοι δώσανε στον Κόσμο φτερά και πέταξε. Και οι δαίμονες ακόμα τον μακάριζαν καθώς πετούσε.

Τότες για να εκδικηθεί ο ΄Αβυσσος πήγε κι έκανε τρία άλλα παιδιά με τη Μέγαιρα τη μάνα του- έκανε το Χρόνο, τη Φθορά και το Κενό.

Από τότες οι τρεις αυτοί συναγωνίζονται ποιος θα καταλύσει πρώτος τον ωραίο Κόσμο- που για μια στιγμή τον έχουμε κι ύστερα τον χάνουμε όλα εμείς τα πλάσματα της Στιγμής που μας τρώει η Φθορά μετά από λίγα Χρόνια και ξαναγυρίζουμε στο Κενό.

Πολιορκούμεθα λοιπόν

Πολιορκούμεθα από ποιον

Από σένα κι από μένα απ’ τον τάδε και τον δείνα

Πολιορκούμεθα στενά

Από σύνορα, τελωνεία, ελέγχους διαβατηρίων, την Ιντερπόλ, τη στρατιωτική

Αστυνομία, τα τανκς, τη ρητορεία, τη βλακεία,

Απ’ τα παράσημα, τις στολές, τους εκφωνηθέντας λόγους

Τις υποσχέσεις, τις ψευτιές, την κουτοπονηριά

Τη δήθεν αγανάκτηση των ιθυνόντων, την υποκρισία

Την τηλεόραση, τη ραδιοφωνία, τα σαπούνια, τ’ απορρυπαντικά

Τις διαφημίσεις, τον τουρισμό, τα οργανωμένα ταξίδια, τις κρουαζιέρες

Τις γκαζιέρες, τα ψυγεία, τις κατασκηνώσεις, τους προσκόπους,

Τ’ άρθρα για την εκπαίδευση, την πολυκοσμία, τη σκόνη, τις ποιητικές συλλογές

Την έλλειψη ύδατος, τα λιπάσματα, τα νεύρα, την κακή χώνεψη, τη φαλάκρα,

Τους εφοπλιστές, το ποδόσφαιρο, τα λεωφορεία, την ακρίβεια, τις παθήσεις

Της σπονδυλικής στήλης, τη γραφειοκρατία, την καθυστέρηση, τις διαβεβαιώσεις,

Τις κριτικές, την εκκλησία, τα βασανιστήρια, τους καιροσκόπους,

Την υποψία, τους κατατρεγμούς, το φόβο, τη θρασύτητα, τους διαγωνισμούς

Καλλονής, την έλλειψη χρημάτων, την έλλειψη δικαιωμάτων, πολιορκούμεθα από τους βάναυσους

Τους άναρθρους, από τις μαύρες σκέψεις μας. Από τον εαυτό μας

Κι απ’ ό,τι άλλο βάλει ο νους σας πολιορκούμεθα στενά.

Πόσοι στο πέλαγος, πόσοι πνιγμένοι
κι όσοι γυρίζοντας θα ναυαγήσουν
όλοι περίμεναν να σ’ αντικρύσουν.
Μονάχα ο θάνατος δεν περιμένει.

Στις αμμουδιές, θυμήσου, οι πεθαμένοι,
καθώς περνάς, γυρεύουν να μιλήσουν.
Κείνα που χτίσαμε θα μας γκρεμίσουν.
Μοιάζει να νίκησαν οι νικημένοι.

Τούτη την άνοιξη, κανείς δεν ξέρει!
Ο ποταμός μού γέμιζε το στόμα
κι ο ήλιος με κρατούσε από το χέρι.

Τ’ άλογα γύριζαν χωρίς το σώμα.
‘Οταν ξανάρθαμε το καλοκαίρι,
Θε μου, πώς άλλαζαν οι πύργοι χρώμα!

Η ρίζα ενός δέντρου μου τρώει το σχήμα
Μια πέτρα μου αγκυλώνει το δάχτυλο
Και μου γδέρνει το μυαλό
Τα μάτια μου γίνονται παρανάλωμα των φύλλων
Κουκουβάγιες τρυπώνουν μες στα ματόκλαδά μου
Τα βήματά μου αυτοκαταλύονται κατασταλάζουν
Γίνονται στόματα μες στα μνημεία των θάμνων
Μια πεταλούδα απομυζάει όλο μου το είναι
Τα ρουθούνια μου βγάζουν σπίθες και καπνούς
Όπως οι δράκοι που ήταν κοράλλια τον παλιό καιρό
Είναι όπως το γαϊδουράγκαθο μέσα στα χόρτα
Οι στρόβιλοι με ξεχνούν και μ΄ απαρνιούνται
Τα λουλούδια μου βγάζουν τη γλώσσα
Τα πεζούλια με υποσκελίζουν
Μισώ τα ελατήρια και εξαργυρώνω τη θέλησή τους
Είμαι ο χαϊδεμένος των κυμάτων όπως τα βότσαλα
Αρνήθηκα να υποχωρήσω μπροστά στον άνεμο
Να λιώσω μες στα καμίνια των λουτρών της ζέστης
Να καώ με τα κάρβουνα σαν καβούρι
Κάνω υπεράνθρωπες προσπάθειες να μιλήσω
Να σώσω τον εαυτό μου
Από την πυρκαγιά που μόνος μου άναψα
Λάμπω σαν το διαμάντι αλλά δεν είμαι άστρο
Τι είμαι λοιπόν αν δεν είμαι αυτό που είμαι
Ουράνιο σώμα ή γήινο, στερεό, υγρό ή αέρινο;

Άκουσα να μιλάν με τόνους τραγωδίας σε σαλόνια του1880
Ν΄ αναστενάζουν σ΄ ένα υπνοδωμάτιο ξενοδοχείου αριθμ. 12
Είδα να τρέχει μια γυμνή στο τρίτο πάτωμα του μυαλού μου
Να μουγκρίζουνε δυο τέρατα ανθρωπόμορφα
Να την προκαλούνε – καθώς περνούσε – αδιάντροπα
Χτυπώντας ρυθμικά το πάτωμα με τις ουρές τους
Όταν έπεφτε ψιλή ψιλή βροχή
Στάχτη από ηφαίστειο στόμα γυναικείο
Κράτησα το χέρι ενός τρελόπαιδου που ξεψυχούσε
Στεφάνωσα το αγαπημένο μέτωπο
Με λίγα ξερά και άδεια λόγια παρηγοριάς
(Δε θυμάμαι αν ήταν κορίτσι ή αγόρι
Ο αδικοσκοτωμένος σ’ ένα κομμάτι γης 2×1 ½ μ.)
Τρεις αιώνες πέρασαν πριν γίνουν όλα αυτά
Πριν ν’ αντιγράψω σ’ ένα τετράδιο καθαρό
Τους θρήνους μιας απαρνημένης
Το κλάμα ενός νεογέννητου παιδιού
Ταφές ανθρώπων ζωντανών – νεκρών που ξαναζωντανεύουν
Σχήματα μεταξωτά που αναδιπλώνονται
Ένα πλάσμα που φοβόταν ν’ αγαπήσει
Κομμάτι μάρμαρο από σάρκα
Και τη γραφή την άγραφη
Που είδα γραμμένη στ’ όνειρό μου
Με γράμματα φωτιάς που καίγαν το χαρτί

Τα πάντα αλλάζουνε γίνονται το ‘να τ’ άλλο
Τα ξύλα γίνονται πέτρες τα δέντρα σύννεφα
Οι γυναίκες άντρες τα φύλλα θάλασσες
Τα φτερά πηγάδια τα μάτια αέρας
Τα σερτάρια μέταλλα τα λουλούδια νους
Τα γράμματα και οι γραφές γίνονται
Αναλφάβητα τ΄ ωραίο γίνεται κτήνος
Τ’ αρσενικό ουδέτερο το μυστήριο φανερώνεται
Η ελπίδα τυφλώνεται όπως ο πλούτος
Τα πάντα είναι τηλεσκόπια και τίποτα δεν είναι
Σίγουρο ότι θα γίνει ή δε θα γίνει
Όλα είναι το ένα μέσα στ΄ άλλο πέτρες
Ποτάμια τρέχουνε από τα δάχτυλά του
Οι λέξεις τους είναι τουλίπες
Η αγάπη του είναι στέρνα είναι τραπέζι
Μια πολυθρόνα κάθεται μες στο δεξί του μάτι
Το περιβόλι του παραθυριού είναι ένα
Κοιμητήριο φύλλων η αγορά είναι παρθένα
Και η δροσιά του δειλινού μια στραβοτιμονιά
Μια βελόνα τεντώνει την κλωστή της ώσπου να σπάσει
Ένα πόδι μασάει την αλυσίδα του ένας χαρταετός
Γίνεται σκύλος και δαγκώνει όποιον έτυχε να περάσει
Ένα παιδί ορφανό γίνεται η μητέρα ενός άλλου
Ένας τίτλος γίνεται άπορος και παντρεύεται
Ό,τι υπάρχει ζει, τα μέταλλα μέσα στη γη
Οι πέτρες μες στο χώμα, απόδειξη πως μαραίνονται
Άμα τα ξεριζώσεις ο κόσμος είναι τρομερός
Δανείζει και δανείζεται αλλάζει χρώμα
Δε λέγεται πια όπως λέγεται είναι
Τέρας χελώνα ντιβάνι καναπές μπούτι γκαζιέρα
Και μαλλί ξανθό γύρω από ένα γυναικείο φύλο

Μέσα στης γης τα χάσματα και την επιδερμίδα
Άγνωστες ποσότητες σπανίων ορυκτών
Τοποθετημένα σαν κεφάλαια σ’ επίκαιρα σημεία
Μια γενειάδα ακολουθεί την άλλη αστραπιαία
Χώρες αλλάζουν χέρια εμβαδόν υψόμετρο
Ονόματα πόλεως γίνονται χερσόνησοι
Τοποθεσίες πολυάνθρωπες γίνονται θάλασσες
Ποτάμια δανείζονται τις κοίτες των άλλων ποταμών
Λόφοι παραμερίζονται από ζηλότυπα βουνά
Πολυτελή ανάκτορα ερημώνονται και καταντούν υπόγεια
Άνθρωποι σοφοί ξαναμωραίνονται
Και το μυαλό τους εξατμίζεται στο χάος το απληροφόρητο
Ξύλινα σπίτια τοποθετημένα σε νέες διασταυρώσεις
Γίνονται θύματα της πυρκαγιάς ερωτικών διαθέσεων
Γέφυρες υποτάσσονται στους πεζούς
Φέρετρα στοιβάζονται γιατί όλοι τώρα
Καίνε τους « πρώην» τους με αρώματα
Σε κλίβανους ατομικούς
Κατεψυγμένοι εγκέφαλοι σκέπτονται στις βιβλιοθήκες
Κύριοι φρακοφόροι μελετούν τις αντιδράσεις τους
Σεξουαλικές ανωμαλίες
Γίνονται «Πρόσωπα Δημοσίου Δικαίου»
Όργανα της τάξης αλλάζουν φύλο καθημερινά
Όργια σε ρωμαϊκές βίλες
Παίρνουν τον χαρακτήρα
Μιας σφαγής συνειδήσεων
Εξαγορασμένη τρυφερότητα φτάνει ως τα πεζοδρόμια
Στο μεταξύ τα πόδια μου
Είναι από άμμο κι από μαργαρίνη
Τα χέρια μου είναι από φτερά πουλιών
Το κεφάλι μου είναι βιδωτό
Το στόμα μου αναβοσβήνει
Όπως τα φώτα της κυκλοφορίας
Κόκκινο πράσινο κίτρινο κόκκινο καφέ…
Τα λόγια μου ταχυδρομούνται
Σε στοίβες εκατομμυρίων
Κλείνω τ΄ αυτιά μου για να μην ακούγονται
Τα παράπονα των ταχυδρόμων
Ένας ταμίας που κατάκλεψε μια Τράπεζα
Ομολογεί τα πάντα σ΄ ένα μέντιουμ
Που πάει να τον καταγγείλει στην αστυνομία
Μια νεράιδα ντύνεται στο σεληνόφως
Μια γυναίκα στου Dior – εγώ δεν ντύνομαι
Πουθενά – μένω γυμνός –
Το σπίτι μου είναι ο παράδεισος των ανωμάλων έλξεων
Μόνο στραβόξυλα περνούν για διαβατήρια
Μόνο χαμόγελα έχουν μια γεύση υπόξινη
Μόνον οι βάσεις και τα οξέα
Ξέρουν τι σημαίνουν οι συνθέσεις
Που μοιράζονται τα ηλεκτρόνιά τους με άλλα άτομα-

Μισός αιώνας απογεύματα με τη γιαγιά μου
Σύννεφα σαύρες παρδαλές και άλλα τέρατα
Κορίτσια ελαφρόμυαλα σαν τα σπουργίτια
Με βάδισμα ενοχοποιητικό μες στα παλτά τους
Ένα σεντόνι ερημιάς πάνω στο πρόσωπό μου
Συναντήσεις καθημερινές σαν γκρεμισμένες εκκλησίες
Λιμουζίνες με περίεργες βλοσυρές εκφράσεις στο τιμόνι
Άγνωστοι στις γωνίες των δρόμων περιμένοντας
Άγνωστες που περνάνε στον πληθυντικό
Ζαχαροπλαστεία γεμάτα ερωτηματικές ματιές
Φάρμακα αντίδοτα για αισθήματα ασφυξίας
Ώρες που δεν ξανάρχονται και καφενεία φαντάσματα
Ξύπνημα πρωινό βαρύ ασήκωτο ή ευδιάθετο
Ξεκίνημα για μιας καρδιάς την πόρτα τη στενή
Αλλά κανείς στο σπίτι που είπανε πως έμενε
Τρελή Σουηδέζα με μάτια σα φανάρια
Αγώνες για τη Δημοκρατία αγώνες δρόμου και αγωνία
Μισός αιώνας παρά τέταρτο και κάτι ακόμα παραλίγο επάνω μου.



Όλα θα κριθούν στο ρίξιμο της μιας ζαριάς:
αν θα με αγαπάς και αύριο
ή θα με ξεχάσεις με το πρώτο χάραμα,
αν θα κρατάς το μπράτσο μου στην αγκαλιά σου
ή θα το έχεις πετάξει στα σκουπίδια.

Τρέμω μήπως και ξυπνήσω ένα πρωί με
το κεφάλι μου κομμένο σε φέτες
πάνω στο κομοδίνο,
μήπως είσαι ακόμα δίπλα μου
και δεν μπορώ να σε αγγίξω.

Και μετά από μερικά χρόνια, ποιος ξέρει;
Ίσως είμαστε ο ένας για τον άλλον γραμματόσημα
σε έναν φάκελο που χάθηκε στον δρόμο,
ίσως ο κόσμος αυτός να είναι ένα γιογιό
που θα ‘χει αλλάξει χέρια.

Ο χρόνος καταργεί εξ ορισμού
τις βεβαιότητες.
Μόνο έναν αφήνει σίγουρο,
να περιμένει κάτω απ’ το κρεβάτι.

Kλουβί δίχως πουλί

Ένα σπίτι φτιαγμένο με άχυρα
φτιαγμένο με ξύλα
μια μικρούλα ποτίστρα στην άκρη
με νερό λερωμένο
γεμάτο αίμα φτερά κι ακαθαρσίες
κι εσύ το πουλί στη γωνιά λαβωμένο
ο λαιμός σου στο στήθος να πέφτει
από το ράμφος σου στάζουν όνειρα
λιωμένα
πέφτουν στο πάτωμα πέφτουν και πέφτουν
ανακατεύονται με τα δάκρυα
γίνονται λάσπη.

Κάποτε η πόρτα ανοίγει
τετράγωνο από φως
εσύ δεν το περίμενες ποτέ
ξαφνιάζεσαι
σηκώνεσαι τραντάζεις τα φτερά σου
περνάς την πόρτα
χαμογελάς
σε τρώει η γάτα.

Περπατούσα κι είδα καρφωμένη στην κολόνα
την αναγγελία της κηδείας μου.
Ένα σκισμένο, σαν τη ζωή μου, ήταν χαρτί.

«Τον αγαπητό μας εχθρό
κι αντίπαλο και σκουλήκι
κηδεύομεν σήμερον.
Απεβίωσε ετών μηδέν,
ώρα αγνοουμένη
κάπου μεταξύ μεσονυκτίου και χαραυγής,
εν μέσω ύπνου, δυστυχής,
κι ονείρων.
Οι τεθλιμμένοι, λατρευτοί του δολοφόνοι».

Φόρεσα το δέρμα μου και κίνησα για το μέρος.
Ένα μεγάλο φράκτη κάγκελα βρήκα
και μέσα άνθρωποι πολλοί γύρω απ’ τον τάφο
με το πρόσωπό μου στους ώμους τους.
Φύγε, φώναξαν όλοι μαζί,
καθώς άνοιγα με τα κλειδιά του σπιτιού μου.
Δεν επιτρέπονται ‘δω πέρα ξένοι.

Ήταν στο χριστουγεννιάτικο τραπέζι
η μάνα μου, ο πατέρας, ο Φραντς κι εγώ.
Ο πατέρας μού έτρωγε το χέρι
κι εγώ με το άλλο ανακάτευα το μυαλό μου,
ψάχνοντας να βρω το κουτάλι που είχε πέσει μέσα.
Η μάνα,
μοναδική γυναίκα πια στον κόσμο,
κρατούσε την ομπρέλα για να μην πέφτουν
οι βόμβες στα κεφάλια μας.
Κι ο Φραντς στη μέση του τραπεζιού
περίμενε τον πατέρα μας να τελειώσει μαζί μου.

Ο Φραντς
πάνω στη μεγάλη ασημένια πιατέλα
μ’ ένα μήλο στο στόμα.

ο κιτρινολαίμης

Ας κάνει κάποιος θεός
να προφτάσω τον κιτρινολαίμη.
Ας κάνει να μείνει ζωντανός
κάπου μες στο σύμπαν,
για να ξέρω απλώς ότι υπάρχει
κι ότι αναδεύει το τίποτα με τα φτερά του.
Να με κρατά η προσμονή
μην τύχει κάποτε και τόνε δω
να ξετρυπώνει με το ράμφος του μια νύμφη
απ’ τα σπλάχνα μιας βελανιδιάς.

Ας κάνει κάποιος άνθρωπος
Θεός να υπάρξει,
που θα μου φυλάξει
έναν μοναχά μικρό
κιτρινολαίμη.

Τα γυαλισμένα μας φλιτζάνια
δώσαν τη θέση τους σε μάτια ραγισμένα
κι έναν ιστό ρυτίδες γύρω απ’ τα χείλη και το μέτωπο
γύρω απ’ την εντύπωση μιας ύπαρξης αισθητικής.
Ποτέ δεν είπαμε ποτέ
και μείναμε με ένα πάντα ανάμεσα σε αντίχειρα και δείκτη
λες και κρατούσαμε νερό
που άλλοι το θρηνούσαν και άλλοι το γλεντούσαν
με μια μελαγχολία καθήκον.
Έτσι ανάποδα που ήρθαν όλα
ανάποδα
τα πήραμε κι εμείς και όχι λάθος
χωρίς υπομονή για γυρισμό χωρίς ανάσταση
γιατί ανάσταση τάχα θα πει αιχμαλωσία
γιατί ανάσταση δεν πάει να πει ανάταση
παρά μονάχα ένα πρελούδιο
και μια χορδή που ταλαντεύεται από το πριν ως το μετά
στο πάντα στο ποτέ και στο περίπου
όλο περίπου όλα περίπου
ζωή
κι όχι συνθήματα κι ατάκες στην οθόνη
ίσως γιατί
δεν ξαγκιστρώσαμε τις λέξεις όπως τους έπρεπε
ίσως γιατί δεν κουβαλήσαμε ούτε το ίδιο μας το πτώμα
όπως του έπρεπε
μόνο φορέσαμε καπέλο και γυαλιά στη λάμψη των προθέσεων
να καταπιούμε τον καφέ μας μονορούφι
ένα απόγευμα χωρίς προοπτική
ή μεσημέρι ακέραστο
με κουμπωμένα τα παντζούρια ως τη μνήμη.
Έτσι λοιπόν εγκαταστάθηκε η αναγκαιότητα των τρύπιων μας συνόρων
όπου το αίσθημα γνωρίζει
και το προαίσθημα υφίσταται ως μια συνθήκη ικανή
και αναγκαία
και κάμποση γι’ αυτούς που έστερξαν την προδοσία
αθόρυβα κι αισχρά
μακριά από το αίμα που κοχλάζει
κι αφότου οι φίλοι αποχώρησαν τελικά ως κάποια λύσις.
Κι ήταν η τέχνη αυτή καθαυτή
που στέρησε τη νιότη από την ξεγνοιασιά της
που γύμνασε τα χέρια
με δηλητήριο στις τρίχες και τα νύχια
με δηλητήριο
σε κάθε θρόμβο των δαχτύλων
μιας και η φιλανθρωπία της σαφώς υπήρξε ψέμα αδίστακτο.
Το αύριο θα είναι πάντοτε μια άλλη μέρα
κι ως τέτοια θα διστάζει
κι ως τέτοια θα παρανοεί κάθε μας σύμπλεγμα
σαν όρο τελειότητας κι ευθύνης
έτσι ώστε να βρεθεί χωρίς αμφιβολία
πίσω απ΄ το αποτύπωμα που χαϊδεύει τη σκανδάλη.
Πλέον το βίωμα
μετωπικά θα μας θυμίζει πόσο υπήρξαμε και πόσοι
σε μια κατάθλιψη με αντίκρυσμα υπαρκτό
σε μια πραγματικότητα χωρίς υπεκφυγές
για να μπορεί το άδικο να τρέφεται με ασφάλεια
απ’ την ιστορική δικαίωση του θύτη
μέχρι τη θαλπωρή απ’ τη συναίσθηση του θύματος.


 Σαρώνει κέφια το βραδυνό αγριοβόρι
Οι χαρές από το λαιμό γραπώνονται
Τα νεύρα από της ψυχής τα έγκατα τεντώνονται
Ένα κερί πηγαίνω να ανάψω στης ψυχής το αραξοβόλι
 
Ευχές μπολιάζω στων αγγέλων την ταπεινή την κατοικία
Στο μαντήλι μου να τυλίξω κάποια άστρα
Στων ψυχών αυτή την εγκόσμια λιάστρα
Μιας οπτασίας να αγγίξω την απόκρημνη ευτυχία
 
Βήματα που αφήνουν στο χώμα χαρακιές στην κάθοδο από το γήλοφο
Αέρηδες που παλεύουνε να γίνουν δροσοσταλίδες
Σαν ρυτίδες χαραγμένες στην ψυχή οι ελπίδες
Μιας φίλης άδολης ζωής πρόωρα να μην κάνω τον επίλογο
 
**
 Αίμα στις φτωχογειτονιές
Ένα παιδί μια κουβέντα μου πετάει από τη γωνία
Αν τώρα πνίγεσαι και κλαδί δε φυτρώνει να πιαστείς
Μόνος άλλαξε φίλμ στη θλιβερή σου την ταινια
Σύννεφο φτιάξε και βροχή να δροσιστείς
 
Χώμα κι αίμα βρέχει στις φτωχογειτονιες
Που να βρώ γωνιά να τραγουδήσω
Μάγισσες πουλάνε τον καφέ και χαρίζουν λησμονιές
Με κούφιο αέρα όνειρα πώς να γεμίσω
 
Σαν χελιδόνια κι οι άγγελοι για αλλού μεταναστεύουν
Μαύρισαν τα φτερά τους με στάχτες καμένων παραδεισων
Παιδιά αγριεμένα τις τρύπιες τσέπες μου ληστεύουν
Με γόρδιο μυαλό το γρίφο πώς να λύσω
 
Κι όμως στο μυαλό μου του παιδιού εκείνου η κουβέντα δεν ησυχάζει
Αφού τον τελευταίο χορό δε χόρεψα ακόμα
Ασε το αρπακτικό τη σάρκα μου να μου τάζει
Εγώ με μανία θα χορεύω μέχρι να βυθιστώ στο χώμα
 
Ε εσείς εκεί πάνω ποιητές τον ήλιο σας για λίγο δώστε μου
Το αίμα να μου κάψει,να γίνουν οι φλέβες μου χορδές ηλεκτρικές
Η καρδιά να χτυπάει σαν γροθιά στο ρίνγκ του κόσμου
Τα τραγούδια μου από το στόμα να κυλάνε κινούμενη άμμος για τις φιγούρες τις αρπακτικές

Χρυσή βροχή ποτίζει τη Δανάη
Κι όλοι οι πόροι του κορμιού της τον προσμένουν
Κι ο Δίας που υποτάσσεται και εξουσιάζει
Ανήμπορος, την ηδονή ν’ απαρνηθεί, που αποζητάει
Ο Κρόνος που σπαράζει τα παιδιά του
Και στέρηση ζητά για να την έχει
Κι εκείνος που πιστεύει πως την ξέρει
Αιώνες μέσα του βαθειά την κουβαλάει
Το άγγιγμά σου
Λειώνει τους πάγους
Κι οι λέξεις νόημα αλλάζουν
Εσύ σαν τις προφέρεις
Φίλα με ακόμα μια φορά
Να γκρεμιστούν τα τείχη
Μέσα μου μπες βαθειά
Κυρίευσέ με
Ποθώ να γεννηθώ στα μάτια σου
Κι απ΄ του κορμιού σου
Τη ζεστή τη θαλπωρή ν’ ανθίσω
Γνώση και δύναμη και φως
Και αγάπη
Όλα είσαι εσύ


Το ζαφειρένιο χαμόγελο χυμένο στη γη,
βλασταίνει των ονείρων τα λουλούδια.
Αυτών με τα δακρυσμένα πέταλα
που λιώνουν το χιόνι του θανάτου.
 
 
 
Κασσάνδρειους χρησμούς συντάσσω
σε πεσιμιστικά κιτάπια.
Της ματαιοδοξίας σμιλεύω το δόγμα,
το οργιαστικό, της κόλασης το ελπιδοφόρο.
 
 
 
Της Πιερίας τις Μούσες,
του Ορφέα τις πιστές,
με το δίαυλο μου σαγηνεύω
στη, βάρβαρη, της Φρυγίας γη τις μεταφέρω.
 Της λήθης η άμμος
σκεπάζει τους χρησμούς μου,
σκορπισμένη από τα μουσικά σύνολα
της Απολλώνιας λύρας.
 
Δίνω την απαισιοδοξία αφειδώλευτα.
Μα δεν έχω πια πιστούς.
Γυμνός, χωρίς του Μαρσύα, το δέρμα.
Οι φλέβες σπαράζουν στου Απόλλωνα τα χέρια.


Τα παιδιά έκαψαν τα πεύκα,
έκοψαν τις φλέβες τους,
ζωγραφίζοντας με το αίμα στον ουρανό
ένα μεγάλο χαμόγελο.
Έχουνε στα δάχτυλα πύρινα δαχτυλίδια,
φτιαγμένα από τις αχτίδες του ήλιου.
Ό, τι αγγίζουν το καίνε.
Ό, τι καίνε το αγαπούν.
Με τα χέρια τους μαζεύουν χώμα.
Το κάνουν πυλό με το αίμα τους.
Ένα παιδί κηρύττει για σωτηρία.
Θέλουν να φτιάξουν ανθρώπους.
Κατ’ εικόνα και καθ’ ομοίωση
φτιάχνουν τα πρώτα ανθρώπινα μέλη.
Χαράσσουν ένα τεράστιο χαμόγελο
στα πήλινα είδωλα τους.
Το παιδί συνεχίζει να κηρύττει.
Κανένας δεν το ακούει.
Το οδηγούν σε ένα ξύλινο σταυρό,
αποτυπώνουν στο ξύλο το χαμόγελο του.


Αγρια μεσανυχτα-ετρεμε  το    δωματιο
σκεπαστηκα   με   κατι   σκοτεινο.
αισθανθηκα καποιον να  μου  δαγκωνει  το  χερι.
λαμπαδιασε  στο κεντρο το δωματιο
καηκε  ενα ξενο ασημενιο χερι
Χτυπουσανε παραθυρα στην καταχνια.
Ο Ρεμπω ηταν  ξαπλωμενος με το κεφαλι γυρτο και καπνισμενο.
Τα   μαλλια  του   πανω στο κρεβατι ριγμενα προς τα αριστερα.
Ακουγοταν ο ρογχος  στα χαλικια της θαλασσας.
Με ρωτησε σαν αρρωστος απο καιρο
'εχεις παει καθολου στην παραλια με τα αρμιρικια  .


Ελουσε  τα  μαλλια του
τα   αλειψε λαδι
εχυσε πανω αρωματα
Ανεβασε  το  σωμα του ορθιο στο
πιο ψηλο παραθυρο
το τιναξε φλεγομενο
μια προσευχη στο κοινοβουλιο.
 
Κηλιδωμένη είμαι
από τα πινέλα του καβαλάρη
που δυο βράδια κοντοστάθηκε σε μένα.
Μου πήρε το κρεβάτι των ματιών.
Έκτοτε ανασαίνω τον καπνό του κεριού
του ουρανού εκείνου.


Οι τοίχοι του δωματίου ποτισμένοι με μια υγρή ύπαρξη.
Φωνή με λυγμούς.
Τρεμάμενο σαγόνι.
Στοιχειό.
Ροζ φούσκες στο κεφάλι, πολύ μαλακές.
Εμμονή, παραμονή, άρνηση, επιθυμία,
όλες μια θάλασσα με ξεφτισμένα υφάσματα.
Κατάρα.
Θα πεθάνω κι εγώ ένα πένθιμο του φθινοπώρου δείλι, όσο εκείνος θα πίνει και θα γελάει στο μυαλό ενός χρήστη LSD.
Σε δέκα λεπτά θα γελάω μιλώντας για τα γαλανά μάτια ενός άλλου, με τη Λίλιθ, την Εκάτη, την Κάλι και την Περσεφόνη να μου κάνουν ενέσεις μεθαδόνης, πριν με πάνε πίσω στην κάμαρά μου με τις μαύρες κουρτίνες και τα μαύρα έπιπλα, να με μοιρολογήσουν.
Όταν κοιμηθούν θα βγω να δω τη σελήνη
χλωμή και μισοκρυμμένη πάνω από ερείπια, θα με χαϊδεύει μες στα δάκρυά μου.
Για μια στιγμή θα με οραματιστώ
καταγής, ματωμένη, κάποιος θα ‘λεγε ανακουφισμένη.
Θα βγάλω μια κραυγή και θα ξαναμπώ μέσα.


Ήταν στο χριστουγεννιάτικο τραπέζι
η μάνα μου, ο πατέρας, ο Φραντς κι εγώ.
Ο πατέρας μού έτρωγε το χέρι
κι εγώ με το άλλο ανακάτευα το μυαλό μου,
ψάχνοντας να βρω το κουτάλι που είχε πέσει μέσα.
Η μάνα,
μοναδική γυναίκα πια στον κόσμο,
κρατούσε την ομπρέλα για να μην πέφτουν
οι βόμβες στα κεφάλια μας.
Κι ο Φραντς στη μέση του τραπεζιού
περίμενε τον πατέρα μας να τελειώσει μαζί μου.
Ο Φραντς
πάνω στη μεγάλη ασημένια πιατέλα
μ’ ένα μήλο στο στόμα.

Ας κάνει κάποιος θεός
να προφτάσω τον κιτρινολαίμη.
Ας κάνει να μείνει ζωντανός
κάπου μες στο σύμπαν,
για να ξέρω απλώς ότι υπάρχει
κι ότι αναδεύει το τίποτα με τα φτερά του.
Να με κρατά η προσμονή
μην τύχει κάποτε και τόνε δω
να ξετρυπώνει με το ράμφος του μια νύμφη
απ’ τα σπλάχνα μιας βελανιδιάς.
Ας κάνει κάποιος άνθρωπος
Θεός να υπάρξει,
που θα μου φυλάξει
έναν μοναχά μικρό
κιτρινολαίμη.

Φόρτωσα στην πλάτη μου το ανάθεμα του κόσμου όλου
κι αυτοκτόνησα με σπασμένους καθρέφτες
(εγώ, το νούμερο δεκατρία, το νούμερο της απόρριψης
το κόκκινο κουμπί στο τηλέφωνο της ιστορίας)
σαν αρσιβαρίστας, ορθώθηκα βρίζοντας
κραδαίνω το χρυσό της αποτυχίας
Όσο ακόμα η μέση μου αντέχει
να κουβαλάει τους λίθους που έβαλον
κι όσο ο Ιησούς σκονίζεται στον τάφο του
θα είμαι δική σας, ματωμένη κι όρθια
εγώ, η Μαρία Μαγδαληνή,
η αιώνια εταίρα της ανθρωπότητας.
 
Η βρύση μου στάζει σκόνη
κομμάτια νεκρού δέρματος προσγειώνονται αργά στο νιπτήρα μου
ξεπλένω το πρόσωπό μου - μην κοιτάς
ξεπλένω και το στόμα μου
απ’ τα πολλά φιλιά που φίλησα.
Λες “τριάντα χρόνια λέμε πως αλλάζουμε
μα μόνο ανταλλάζουμε πλευρές
στο εκτελεστικό απόσπασμα'
Μα εγώ ποτέ δεν ήθελα να παίξουμε πόλεμο
ούτε και ν’ αλλάξουμε σου ζήτησα
γιατί, τριάντα χρόνια είμαστε όμορφοι
στις κάννες μας φυτρώνουν τριαντάφυλλα
κι ύστερα, τι πειράζει αν είμαστε όλοι αμαρτίες;

Τρίβω σε κόκκους τον έρωτα
άγνωστος περιπατητής του
απέχω διαρκώς .
Το μέλλον κουρνιάζει
μ’ ένα κανάκεμα στα δάκτυλα
του θυμίζω την ξαγρύπνια μου.
Η επιβίωση
απλώνει μέτρα το σκοινί
συχνά πάνω του ακροβατεί η παραίτηση.
Δύσκολο πράγμα ο διάλογος με τα κύματα
όταν επίμονα θωπεύουν την όψη σου
μ’ ερείπιο πάθος.
Ανάμεσα στα χείλη μου
ένα καπνισμένο τσιγάρο
με μολύβι και χαρτί
ζυγώνει την γεύση μου .
Ξαναγράφω στο άδειο σπίτι
το πολυπαιγμένο μου έργο
αναστυλώνω την πηγή
με γάργαρα χέρια κυλά στο χώμα
ή έρχεται σαν νερό
να ακουμπήσει
την ξέντυτη μοναξιά μου.
Σωρός τα φοβισμένα βήματα
τα σπάζω στη γέφυρα τους
με δυνατούς θορύβους.
Παράμερα ακούγεται δειλά
το ξόδιασμα του καιρού
μια θρέψη περαστική
ενώ επίμονα μας ερμηνεύει
ονομαστικά η αλήθεια μας.

Οργώνω την γυναικεία μου φύση
μιας κουρασμένης πρόσοψης
αποποιούμαι.
Πετούμενα κάνουν γιουρούσι
στα απομεινάρια ψιχία της αυλής μου,
ουλή μένει το ράμφος τους στις πλάκες.
Για τούτη τη σιωπή
πατώντας γερά στη στρώση τους
με τα φυόμενα πόδια μου,
μιλώ εγώ.
Από αυτή την αυλή
δεν ξεστράτισα
όποιος και να ‘ρθει θα με βρει
να τρίβω σέρνοντας τις πέτρες
μ’ εντυπώσεις τραγικής καθαρότητας
η την ανυπαρξία να παλεύω με φθαρμένα χέρια .
Άλλα νοήματα δεν έχω
παρά τα παρτέρια του λόγου μου
πως πιθανόν δεν φυτρώνω ούτε εκεί
από αμέλεια ή αμφιβολία
για το τι μένει ακόμη να πω.
Ο συντηρημένος χρόνος
προβάλλει από το πηγάδι
τον κυκλώνω
με καθρέφτες ανακούφισης
για να μου συνομιλήσει .
Το θέρετρο μυαλό
δροσίζει τα τοιχώματα του
επιζώ, να επιστρέφω .
Στο παλιό μου σπίτι
υποχωρούν κι άλλο οι σοβάδες
ο τόπος γεμίζει σκόνη .
Σκεπάζω τα έπιπλα με σεντόνια
ελπίζω στο λίγο φως
στις αλύγιστες σκιές τους
μπρος στα ποιήματα.

Το πεπρωμένο μου
είναι ένα μαύρο
συκώτι γεμάτο
στάχτες
Κάπου-κάπου  μεταμορφώνεται
το χειμώνα κυκλάμινο
το καλοκαίρι τριαντάφυλλο
Το πεπρωμένο μου
είναι κατάστιχτο
από τις εμμονές μου.

Μέσα στη χούφτα μου
είναι   τα οστά μου
μεσ’τα  οστά μου
είναι   η  
γλώσσα  μου
μέσα στη γλώσσα  μου είναι  τα άνθη  μου 
μέσα στα  άνθη  μου  είναι οι
πεταλούδες   μέλισσες   
το  νέκταρ   των δακρύων μου.

Μια κλωστή κόκκινη
κατεβαίνει από τον ουρανό.
κρέμονται πάνω νεκροί.
Φθινόπωρο είναι
τα κίτρινα στάχυα όλα δικά μου.


Από το στυλό τρέχει αίμα ζεστό
και από το φθινόπωρο
και από τους σκελετούς
που μας έταξαν στο ντουλάπι.
Όλα αιωρούνται και τρίζουν.
Ο ρεπόρτερ λιποθύμησε στη κόλαση
Η εικόνα ρολάρει τρελά
Ανάμεσα στα χαλάσματα άταφοι νεκροί.


Ποιος κοσμεί τον κόσμο,
αν όχι τα πουλιά,
τα αγρίμια,
τα ελάφια
και οι αρκούδες που διασχίζουν το δάσος;
Και τα ποτάμια με τα γάργαρα νερά;
Κελάρυσμα ζωής.
Οι άνθρωποι
που διαβαίνουν τις πόλεις και την έρημη ύπαιθρο;
Και συναντιόμαστε πάλι
Μπουμπουλίνας και Τσαμαδού,
στο παγκάκι
με ένα πακέτο Sante΄ σκέτο.
Έχει φεγγάρι ολόγιομο η ψυχή μας.


Βαθιά μεσάνυχτα
πηγαινοέρχονται σε δωμάτια.
Κιτρινωπό φως
η σκιά τους ακολουθεί.
Θα τους βρει το ξημέρωμα σε μια καρέκλα,
χορεύει η σκιά του χεριού στο τετράδιο.
Ξενυχτούν οι σκιές παρέα με τους ποιητές.


Κρεμασμένες σημαίες στους εξώστες
κραυγάζουν το διαμελισμό της γης.
Άγνωστες πατρίδες κομμάτια
στα πυροβόλα του αλόγιστου κέρδους.
Πιες μια κόκα-κόλα.
Ζήσε κι εσύ περήφανα.
Ο απόηχος κάποιας τουφεκιάς.
Σκέφτεσαι.
Φαινόταν ύποπτος, είπαν.

Κύριοι, η κανονικότητά σας κλουβί τσίρκου περιπλανώμενου
σε παραστάσεις των αντιθέσεων
συμβιβασμοί σε σχοινί ισορροπίας
με το δίχτυ καβάτζα για τυχόν πτώσεις.
Κύριοι, η κανονικότητά σας δε χωράει
των ονείρων μου τα χρώματα.
Την έχω γραμμένη στις σόλες των παπουτσιών μου
στα ταξίδια του νου μου,
στο μικρό χώρο της ελευθερίας που έχει απομείνει.
Ξέρω, εκεί στοχεύετε, στο μυαλό.
Κανονικός απροσάρμοστος,
νηπιακά τραύματα.
Άλλοθι προκρούστειου κρεβατιού
η κανονικότητά σας, Κύριοι.


Το αύριο άγνωστο,
επιρρεπές στο τυχαίο των πραγμάτων.
Ένα πουλί κελαηδάει την άνοιξη.
Μάρτης μήνας.
Τα χελιδόνια δεν ήρθαν ακόμα.
Ίσως είναι νωρίς.
Αγαπημένη, φύλαξε λίγο σπόρο.
Οι άνοιξες έρχονται μετά τους θυελλώδεις καιρούς.

Σε κρυστάλλινους δρόμους το είδωλό μου.
Κάμερες παντού στην πόλη
αόρατα βλέμματα.
Ελεύθερο το φιλί μας
συλλαμβάνεται σε οθόνες.
Κατοχή
η ψυχή μας παραφράζεται.

Περιπατητής σε δρόμους αχάρακτους
σύντροφοι τα ξωτικά της φαντασίας.
Ξέρω θα μου πείτε
τα πλουμιστά εμπορεύματά σας
φαντάζουν διαλεχτά.
Όμως στις παράγκες του κόσμου ξεθωριάζουν.
Δεν τα χρειάζομαι.
Αφήστε με ήσυχο ν’ ανησυχώ.

Το λυκαυγές με βρίσκει στην αυλή
οι γάτες έχουν αρχίσει ανέμελο παιχνίδι
τα άνθη της ροδιάς κρύφτηκαν στον καρπό.
Το ραδιόφωνο παίζει:
«Θα ξαναέβαφα γαλάζια τη θάλασσα».
Ανάβω τσιγάρο
ο καπνός διαλύεται σύννεφο πικρό
η ζωή περνά πικρή κι αυτή.
Οι πρώτες ακτίνες του ήλιου
ρούχο κίτρινο
ντύνουν αυτόν που ονειρεύεται.

Όταν η ζάλη του κρασιού με τυλίξει
και ίσως φαντάζω στα μάτια σου
τρελός εραστής της ζωής
πάρε με στην αγκαλιά σου
και σφίξε με.
Δεν χρήζουν όλα στην ψυχή μας ανάλυσης
μόνο να μ’ αγαπάς.

Ανήκω στα χειλανθή η μητέρα
μυρίζει χώμα στο στόμα της
ανθίζει δενδρολίβανο κλωνάρια μέντας
την εμποδίζουν να μιλάει γι΄αυτό
μένει σιωπηλή
τα καλοκαίρια τής πιάνω τα μαλλιά τα τραβάω
είναι πλατύφυλλα
μοσχομυρίζουν τα δάχτυλα ευωδιά
από βασιλικό έχει
μια θλίψη ανεξήγητη χρόνια
πίστευα πως είναι ίδιον αριστοκρατικό
ευγενών
βασιλιάδων
να εκβιάζουν αγγίγματα να μυρίσουν
έμαθα αργότερα πως η θλίψη δεν
είναι βασιλικό προνόμιο δεν
έχει πρωτόκολλα δεν
τηρεί τα προσχήματα δεν
κάνει διακρίσεις δεν
είναι κληρονομικό
δικαίωμα είναι
φυτό οικιακό
γονιμοποιεί ανάσες φωτοσυνθέτει
συντριβές ριζώνει στρογγυλοκάθεται όπου ενδημούν
φλέβες φιλιά πληγές ανοικτές ρωγμές αδιόρατες φθορές
φθαρτών ζωές
ζώντων με το έτσι θέλω
κρατά το άρωμά της καιρό
αφού έχει μαραθεί δεν
μιλάει σχεδόν ποτέ
σε κανέναν σπάνια μόνο
γελάει δυνατά
με ένα γέλιο σαρδόνιο
εγγαστρίμυθο
τρομακτικό
μέσα από σφραγισμένα στόματα
μέσα από σώματα τάφους

Υπάρχουν γυναίκες με ψυχή κήπου
ανθίζουν, μαραίνονται, φυλλορροούν, αιμορραγούν,
αναπαράγονται
με κιρκαδική ροή, με αυτιστική πλήξη
μέχρι να σβήσουν οριστικά ως
τον αφανισμό τους
κι αν τις ρωτήσεις το ίδιο θα έκαναν από την αρχή
οι γυναίκες με ψυχή κήπου
θα πρόσφεραν τον εαυτό τους γύρη τροφή στα
λεπιδόπτερα
να γέρνουν ξένοι πάνω τους να γεύονται γεννήτορες να
γεννούν να γίνονται εραστές ξενιστές
της καταστροφής τους
έτσι περιμένουν καρτερικά χωρίς ποτέ να παραπονεθούν
αγκιστρωμένες στη ζωή
ρίζες τραχιές
οι γυναίκες με την ψυχή κήπου
ζουν για τη θαυμαστική στιγμή που τα χρώματα
προσπερνούν
που τα φτερά ξεδιπλώνονται
και η λεπίδα του πόθου επικρέμεται
κοφτερή,
δαμόκλειος των εραστών η αποδημία

Ήταν αβάσταχτη η νύχτα μέσα στα χέρια σου
ασήκωτη η μνήμη
δάνειζε τα δέντρα της στα πουλιά
κι είχαμε μείνει χωρίς δάχτυλα
τόσο πολύ μπήκαμε μέσα ο ένας στον άλλο βαθιά
ώσπου στο τέλος δεν έμεινε τίποτα
από μας στο δωμάτιο
άρχισε η θλίψη τότε να γεννάει παράθυρα
χιλιάδες παράθυρα αναρίθμητα
ασταμάτητα άνοιγαν
στο φως που έμοιαζε ανίκητο
τόσο που πλήγιασε η ψυχή μου
Δοκίμασα
Την αλλαγή (ALT )
Toν έλεγχο (Ctrl )
Τη διαγραφή (DEL )
Μάταια
Τα συναισθήματα πληθωρίστηκαν
Κράσαρε το λογισμικό
Τελευταία δοκίμασα τη διαγραφή (ESC)
όμως τα νομίσματά μου
σπαταλήθηκαν άδικα
και οριστικά


Υπάρχουν φυτά που ζούνε σαν ψάρια
Ψάρια που ζούνε σαν φυτά
Άνθρωποι με φτερά, άνθρωποι με βράγχια
Άνθρωποι με φύλλα, με αγκάθια
Ανθίζουν, μαραίνονται, πολλαπλασιάζονται
στοιβάζονται, συστεγάζονται σε τερράρια
ακουάρια, γραφεία, στριμώχνονται
σε γυάλινα δωμάτια
μνημεία μοιάζουν θερμοκήπια
μέσα σε τραμ, μετρό, λεωφορεία
το οξυγόνο τους λιγοστεύει
η ανάσα σώνεται
το φως τους τελειώνει
Αιώνες κοιτάζουν πίσω από τα τζάμια μαραίνονται
οι μέρες στις κιβωτιόσχημες
προθήκες που ασφυκτιούν
δαγκώνοντας έρωτες, τυμβωρύχοι του ερέβους,
σπρώχνονται βίαια
με δόντια, με ράμφη
προϊστορικά θηρία στο μουσείο
της λήθης τους σκάβουν το χώμα με λύσσα
τη μοίρα τους έρποντας
όνειρα ξύνουνε μύχια με νύχια
τον τάφο τους
πόθοι σουγιάδες, λέξεις καρφιά,
Δεν βρίσκουν βυθό


Αυτή τη σκάλα στο αίμα σου την κατέβηκα με όλες μου τις φλέβες
Νύχτα πιάστηκα από την κουπαστή όπως ο πνιγμένος
απ΄ τα μαλλιά του
Το ήξερα. Δεν οδηγούσε πουθενά
Υπάρχουν σκάλες που οδηγούν σε ταράτσες και σκάλες που
οδηγούν σε γκρεμούς και σκάλες - καράβια σε βυθούς που
σιωπηλά κατεβαίνουν
Έτσι κύλησα αργά και ανάλαφρη σαν μια μικρή βόλτα
στην εξοχή
χέρια δε με άγγιξαν
Υπάρχουν χέρια κουπιά και χέρια κατάρτια και χέρια ρίζες μανδραγόρα,
σκάβουνε μέσα σου, σε ρημάζουν, θηλιές σε σέρνουνε στα έγκατα ως μέσα
βαθιά στο χαμό τους
Στιγμή δεν φοβήθηκα
Σκέφτηκα τα δόντια του νερού
Πώς αρπάει τα λουλούδια στον τάφο του
Γλυκά, απαλά, αθόρυβα,
Την άγρια της πείνας του χαρά
Υπάρχουν λουλούδια της βάπτισης και λουλούδια του θανάτου,
και υπάρχουν λουλούδια της Ανάστασης
κι ένας καιρός για όλα
Εκεί στο σκοτάδι θυμήθηκα
Έχει η νύχτα τον δικό της ήλιο
Έχει ο βυθός τον δικό του ουρανό

Όσο αδειάζει τόσο μεγαλύτερο γίνεται το δωμάτιο
οι αγαπημένοι φεύγουν
κρατούν την ψυχή τους αναμμένο κερί
στην παλάμη τους
τη φρόντισαν τη βάσταξαν όπως μπόρεσαν
κίτρινο λουλούδι μαλακό στο ρέοντα κόσμο
σε καιρούς αγονίας
πλημμυρών
ανάχωμα
τώρα περιμένουν καρτερικά
τον μεγάλο κατακλυσμό
το ξερίζωμα
κι σειρά όλο μικραίνει
οι σκιές εγκαθίστανται
το σκοτάδι όλο κερδίζει
Ο τελευταίος θα διηγηθεί την πιο παράξενη ιστορία
θα πει για τα παιδιά που τα βρήκε η νύχτα
να παίζουν ξυπόλητα
στους ασπάλαθους
για τις φωνές και τα γέλια τους
που αντηχούσαν δυνατά
μες στους κήπους
θα την αφηγηθεί με φωνή στεντόρεια καθαρή
σα να΄ναι αυτή η πρώτη ιστορία του κόσμου
η ομορφότερη
κι ας ξέρει πως δεν έχει μείνει πια να την ακούσει κανείς
ύστερα θα κλείσει την πόρτα πίσω του
απαλά παίρνοντας μαζί
και το φως του


τα νυχτερινά πουλιά
συνοδεύουν τους άντρες
στο θάνατο,
πετάνε από πάνω τους
τσιμπάνε τις αναμνήσεις
που αυτοί κρεμάνε
στα δένδρα τις νύχτες,
πλαταγίζουν τα φτερά
στο πρόσωπο
μέχρι να σηκωθούν απ’ το κρεβάτι
να βγάλουν την πυτζάμα
την φανέλα
να τακτοποιήσουν
μέρες και αισθήματα
να χωρίσουν το σώμα απ’ τα εσώρουχα
το κρέας από την ψυχή
τα ορμητικά ποτάμια
είναι οι καλύτεροι φίλοι του άντρα,
όταν τους συνοδεύουν στο θάνατο,
οι άντρες ρίχνονται μέσα τους
σαν τα παιδιά στη θάλασσα,
παλεύουν με τα κύματα,
τα ρεύματα,
τις δίνες,
και σκέφτονται
χωρίς πικρία,
έτσι ήταν και στη ζωή,
παίζαμε με τις ρουφήχτρες
τις θανάσιμες ώρες
τις γιορτές των ψυχών,
τις πέντε αδελφές που έφυγαν
χωρίς να παντρευτούν,
την απουσία του πατέρα
την μάνα που δεν ξεχώριζε
το χώμα από τον ουρανό
ούτε τις πόλεις από τα κοιμητήρια
όταν ο Βοράς πλησιάζει
το Νότο
και η νύχτα ξαπλώνει
απελπισμένη δίπλα
οι άντρες βλέπουν
στα ποτάμια
μόνο ήσυχα νερά
ξεχασμένα αδέλφια
κι αγαπημένους φίλους

έτσι είναι και με τα φτερά,
οι άντρες πετάνε,
ή νομίζουν ότι πετάνε,
γι’ αυτο αγαπάνε
τα φτερά των αεροπλάνων,
το αλκοόλ και τα πεζοδρόμια,
και ξαπλώνουν στις πλάκες,
νομίζοντας ότι έχουν ρίζες
που φυτρώνουν φτερά,
και σκέφτονται το πρώτο μπράβο
το πρώτο γκολ,
τον άνεμο που τους ανεβάζει,
οι άντρες αγαπάνε
τα αυτοκίνητα, το μποτιλιάρισμα
τους θορύβους της ημέρας,
τις αδέσποτες νύχτες,
και κάποιες γυναίκες του σινεμά,
νοιώθουν άνετα με τον πόνο του άλλου
και τα σημάδια του θανάτου,
τους θυμίζουν άκακα παιδιά
που τραγουδάνε απελπισμένα
τα κάλαντα
αλλά υπάρχουν νύχτες
που οι άντρες ξαπλώνουν
από φόβο
σφίγγοντας την ανάσα
να ακούσουν τα πούλια
και τα φτερά
να νομίσουν ότι πετάνε
να νομίσουν ότι αγαπάνε

τόση βαρβαρότητα και μοναξιά
στην κουζίνα μου, δεν την αντέχω,
είπε
οι άνθρωποι όταν μετράνε τους νεκρούς,
χάνουν στους αριθμούς,
όταν μετράνε τις αγάπες
χάνουν τους ζωντανούς,
πώς να αντέξεις τόσα θύματα
και τα γλυκά του κουταλιού
τις διακριτικές κινήσεις της μητέρας
τα συγκρατημένα μπράβο της θείας
την απουσία του πατέρα,
την ηλιθιότητα των γειτόνων
τη μετριότητα της ζωής
κι έναν έφηβο κρεμασμένο απ το ταβάνι
να βλέπει
τις προσευχές και τα τόσα θαύματα
που γίνονται στο σπίτι μας
πώς να αντεξεις
τα χαρωπά βήματα στις κοντινές συνοικίες
τα τραγούδια πάνω από τις πισίνες
πώς να αντέξεις τις επινοήσεις
των ανθρώπων
οι άνθρωποι δεν αυτοκτονούν πια στα ποτάμια
γι αυτό και πέταξα τα φτερά
που μου είχες χαρίσει

Κατεβαίνω στο γιαλό,
-κάπου διάβασα ότι το νερό εξαγνίζει-,
με μάτια βουρκωμένα,
-ίσως να ήταν στην Βίβλο-
περίμενα μια κληρονομιά,
δεν ήρθε ποτέ,
ίσως και να ήταν αυτή της αγάπης
Ο πατέρας με χτυπούσε πολύ,
-ένα φεγγάρι μακριά ανασαίνει,
δεν ξέρω αν ζει ή πεθαίνει-
κολυμπώ στην ακρογιαλιά
το κορμί σου αν μπορούσα θα γιάτρευα,
ό,τι έχει απομείνει,
μπορεί και κάτι να μου έχει απομείνει,
έτσι είπαν οι γιατροί,
Ο πατέρας ήταν ευαίσθητος,
και βίαιος πολύ,
αγαπούσε τα ζώα και τα παιδιά
στην απέναντι όχθη
θέλω να φτάσω,
στα καφενεία της αναψυχής,
να φύγω από αυτό τον αιώνα,
να φύγω από αυτό το σώμα
να πιω ένα καφέ στην υγειά μου,
να πιω ένα καφέ στην υγειά του,
Είμαι γεμάτος μελάνι και αίμα,
έχω θυμό,
και δυο φωτογραφίες
στην τσέπη του μαγιό,
τα τσιγάρα στο χώμα,
καήκαν μαζί με εκείνα τα παιδιά,
που εγκλωβίστηκαν στο δάσος,
Ένα άλλο πνίγηκε σήμερα,
λίγο πιο κάτω από εκεί που βάζεις
την ομπρέλα
ένα φεγγάρι μακριά ανασαίνει,
δεν ξέρω αν ζει ή πεθαίνει
είδα τον πατέρα σήμερα,
δεν ξέρω αν ανασταίνομαι ή πεθαίνω,
σαν να είδα τον πατέρα μου
σήμερα.

Ο έρωτας ενσωματώνεται
στο DNA ξενιστή
τρώει ζωή
εκκρίνει δηλητήριο
Κάθε στιγμή in vivo
ένα κλικ της ψηφιακής μηχανής
του θανάτου
Ο ξενιστής
εξόριστος στο ίδιο του το σώμα
σβήνει
Ο έρωτας ανθεκτικός
αναζητά άλλον ξενιστή
να την αντέχει την αγάπη


Σε νιώθω
με τους νευρώνες κάτοπτρα
μυούμαι στον κόσμο σου
συναισθάνομαι τη γλώσσα σου
αυτήν
των ήχων
των γεύσεων
των χρωμάτων
των σκιών
των αρωμάτων
Παράδεισος των αισθήσεων
Εσένα Τέχνη
Που με κάλτσες μεταξωτές
Πολύ λεπτές
Μυρίζεις τον κρίνο
Και γεννάς
Κι «ο ποιητής δεν τραγουδά
δεν επιδίδεται σε ζωγραφική τοπίων
Με τη σοφία των κύκλων της φύσης
λειαίνει τη διαχωριστική γραμμή
ανάμεσα στη ζωή και το θάνατο
αποσπά το ουσιώδες απ’ τα πράγματα
το αιώνιο από το προσωρινό».


Τώρα μπορώ να κόψω τη λέξη
Ν’ αρθρώσω το νερό νεράκι
Ν’ αφεθώ στο ξύπνημα
Απ’ το θόρυβο της μικρής αράχνης.
Τώρα μπορώ να κόψω το νερό
Ν’ αρθρώσω το θόρυβο
Ν’ αφεθώ μικρή αράχνη
Μέσα στο ξύπνημα της λέξης.
Ν’ αρθρώσω το θόρυβο
Να κόψω τη λέξη:
Μικρή αράχνη νεράκι.
Ν’ αφεθώ στο ξύπνημα·
Λέξη από το θόρυβο
Νερό απ’ το νεράκι.
(Ωστόσο οι μέρες φεύγουν
Τα δάκρυα τρέχουν
Και το νερό νεράκι.)

Καλοκαιρινό το βράδυ
Στεγανό διαμέρισμα
Τσιμέντο και σίδερα
Κατοικώ·
Κρατώ
Πλίνθος ωμός
Παράταιρος, τούτη τη στέγη.
Τα χέρια μου ξύλινα
Υποστυλώματα και καμπουριάζω.
(Φλέβες πράσινες
Αίμα χορταριασμένo
Ανάβει τις λάμπες)
Κυοφορώ ενδεχόμενη
Κατεδάφιση ή πυρκαγιά.

Στη μήτρα σου Αριάδνη
ανασαίνω κρόκου λουλούδια
απ’ τον αφαλό σου δεμένη
μπρος στο λαβύρινθό μου
Ελένη, Ραάβ, Πασιφάη – αδελφές μου·
άγνωστο κατακτητή
μπρος στο παράθυρό μου
κοντανασαίνοντας
περιμένω – κεφαλοδεμένη·
κι απλώνω τα σπλάχνα μου,
πού ‘ναι ο Θησέας, ο Πάρις Αλέξανδρος
πού ‘να ο Διόνυσος;
Εφτά ήλιοι κι εφτά φεγγάρια
Πέρασαν χωρίς να φανεί
«κι αν στείλω μήλο σέπεται…»

Κατάλαβα κάπως αργά
τι σήμαιναν οι κίτρινες και κόκκινες κηλίδες
που έβλεπα από μικρή εγχάρακτες στο στήθος μου.
Τώρα που τα γονίδια άρχισαν να γερνούν
και οι κηλίδες να σκουραίνουν
τα φτερά της να τσουρουφλίζονται τις νύχτες
στο φως της λάμπας
κι η πεταλούδα να μην μπορεί πια να πετάξει.
Τώρα κάπως αργά
για να λάμψουν τα χρωματοσώματα
την πρώτη λάμψη τους·
κατάλαβα του στέρνου μου την πεταλούδα.

Στην κοιλιά μου εισχωρώ.
Με καταπίνει ο φάρυγγας
Και στο σάλιο μου μηρυκάζομαι.
Όλα τα όξινα και τα αλκαλικά
Επιστρατεύω. Τα ένζυμα λείπουν.
Αποβολή, είπαν, όλου του σώματος.
Το έμβρυο επέζησε.

Καθώς πέφτει το φως κι η μέρα γέρνει
πεταλούδα λευκή σαν τη σπασμένη
του βίου μας φτερούγα είναι πεσμένη
στα σκαλοπάτια μου· και φωνή σέρνει:
σωρό τα σερπετά ρίχνει η μέρα
κι η νύχτα περπατά στα βήματά της,
φεγγάρι να κρατά το φόρεμά της,
παράνυφος στο γάμο του αγέρα.
Μητέρα καθιστή στης γης την πύλη,
νιώθεις την παγωνιά της άσπρης σκόνης,
στολίδια της αυγής, καθώς σηκώνεις
ψυχούλα δροσερή κεκοιμημένη·
κορμάκι τρυφερό σιωπή σωπαίνει,
το βρέφος που κρατάς άδειο κοχύλι.

Πώς το ωραίο σου
πρόσωπο υπάρχει
στο φεγγάρι
μαζί με την ψυχή σου;
… Φευγαλέα
Ξύπνησε το ποίημα μέσα μου
κι ήταν γαλάζιο και φαιό
θα μπορούσα να το ζωγραφίσω
αν δεν άλλαζε συνεχώς σχήμα
Όπως το σύννεφο στον ουρανό
τρέχει και διαρκώς μεταμορφώνεται
το φευγαλέο ποίημα
διαγράφει τη μυστική τροχιά του
για μια στιγμή και μετά σβήνει.
… Το φίδι που κυλίστηκε στο χώμα
είναι κομμάτι απ’ το δικό μου σώμα
είναι το ποίημα στης απόγνωσης την άκρη
κει που ο μικρός θεός κρύβει το δάκρυ…

Γυαλιστερό κι ωραίο το κουκούλι
Τι κρύβεται κει μέσα αγνοώ
Μ’ ένα ψαλίδι απαλά θα χειρουργήσω
Κλωστή κλωστή να φτιάξω το στιχάριον
Άσπρο ν’ αστράφτει με τον ήλιο
Μαύρο με το φως του φεγγαριού.
Κι ύστερα τίποτα – σιωπή
Αναμονή ως την κατάλληλη στιγμή
Η πεταλούδα σαν θα βγει
Να ‘ναι ψυχή.

Μην πιστέψεις των ποιητών τη θλίψη
Είναι το δάκρυ του χλωμού ναρκίσσου
Το δέλεαρ για το κλεφτό φιλί σου
Είναι ορμή για τα μεγάλα ύψη.

Όλοι εσείς, ευυπόληπτοι και νομοταγείς
με την αξιοπρέπεια στο κούτελο,
που αφήνετε το σπέρμα σας στα πεζοδρόμια
και κουμπώνετε το παντελόνι σας επιδεικτικά
(σαν πράξη καλωσύνης)
στα όρια ενός καθωσπρεπισμού φαύλου σε βαθμό
κακουργήματος και μιας ξύλινης αδιαντροπίας,
ΣΥΝΤΗΡΕΊΤΕ την αλλοτρίωση
κι ούτε ένα τριφύλλι αίμα
για τις παιδικές σας φωτογραφίες που σας φτύνουν
μήτε μια ακίδα μνήμης στους βολεμένους πισινούς σας
απ’ τη σκαλωμαρία των λογισμών σας, κάποτε
ή έστω ένα τρύπιο βλέμμα
στα χρόνια του “Μεγάλου Ξεσηκωμού'.
Ας είναι…
Βλέπετε,
“πρέπει να πληρωθώσι πάντα τα γεγραμμένα'
για τα σκύβαλα…

Δεν είναι διασυρμός
να δανείζεις το κορμί σου στη νύχτα
δωρίζοντας τις χάρες του σε χείλη πρησμένα
απ’ τον πόθο.
Δεν είναι διασυρμός
ν’ ανάβεις και ν’ αφήνεσαι
να λειτουργήσει απόλυτα επάνω σου το πρωτόγονα
Ωραίο.
Δεν είναι διασυρμός
το να φανερωθείς όπως ποτέ δεν το ‘χεις κάνει
ούτε το ν’ αλλοιώσεις την εικόνα σου
με τους απανωτούς σπασμούς σου.
Διασυρμός,
είναι η ανάγκη σου να σκεπαστείς μετά την πράξη,
το να γυρίσεις πλάτη και να σκέφτεσαι,
γρήγορα-γρήγορα να τρέξεις να ντυθείς, να φύγεις,
διασυρμός
είναι να αισθάνεσαι χαράματα τα τελευταία φώτα να σε γδύνουν,
οι πιο θρασείς να σου κορνάρουν
κι εσύ ν αγωνίζεσαι να μαζέψεις το βλέμμα σου από καταγής,
μάταια…
Διασυρμός,
είναι ν’ αρνιέσαι αυτό που μόλις έκανες
πεισματικά να αποφεύγεις την αλήθεια
να απορρίπτεις τον εαυτό σου εσύ ο ίδιος,
διασυρμός
είναι να ομολογείς απρόσκοπτα μεταμέλεια,
κάθε φορά
κατόπιν εορτής…

Κρατάς ακόμα τη Σαλονίκη
σα μια κούπα ζεστό καφέ
στη γνώριμη θέση σου,
κάπου στην παλιά παραλία…
Κι η Σαλονίκη,
-μια άλλη Αντριάννα-
κρατώντας σε απ’ το χέρι σε γυρνάει
στις ρούγες και στις γειτονιές που αγάπησες
όσο τίποτα,
για να σ’ αποθέσει στην άκρη του πιο ματωμένου σύννεφου
και ν ανηφορίσεις την τελευταία
μοναχική σου πορεία…
Και οι χαμένοι έρωτες
κι όλοι οι αποχαιρετισμοί του κόσμου,
ακόμα κι αυτό το λευκό μυστικό
κι εκείνη η παντοτινή θεία τρέλλα, σε ζωγραφίζουν
πλοίο στο λιμάνι που φεύγει
και το ξεκινάνε,
γιορτάζοντας έτσι, εκεί,
την τελευταία σου δύση,
Φίλε…


Ο παράδεισος κατέληξε
στο καφενεδάκι της γειτονιάς
και το τελευταίο χαμόγελο το στήσαμε κάδρο στον τοίχο.
Τα παλιά μας όνειρα τα γυρίσαμε στο φλυτζάνι
και με την πρώτη μας χίμαιρα
βάψαμε τα χείλη μας να φαντάζουν.
Αφεθήκαμε στο καραβάκι της γραμμής
σε ατέλειωτα πηγαινέλα.
Βασανίζουμε το μοναδικό μας Πόθο
σε αδέξιες συνουσίες μέχρι να μας μισέψει
Κι αφουγκραζόμαστε την έρημη νύχτα που θα εναλλάσσεται…
Εμείς,
από κακή συγκυρία
ένα αζήτητο δέμα
σ ένα χώρο, που δηλώνει
Εκποίηση…


Πρέπει να κατεβώ μέχρι το μηδέν
Να πήξω τη γλώσσα μου
Να λύσω το χορό των συμφώνων
Να λάβω το χρίσμα των φωνηέντων
Να ξεντυθώ το χιτώνα των Πρωτοπλάστων
Και ν’ ανοίξω τον κύκλο των εργασιών μου
Σκάβοντας βαθιά
Για τον Ουρανό.


Δος μου την άκρη σου
Να τη φορέσω μάρτη
Δος μου το Λόγο Σου
Να μεταλάβω απ’ το Απόλυτο
Οδύνη,
Έτσι που φως κι υπομονή
Στο ρόγχο της ημέρας να βλαστήσω
Δος μου την ίδαση
Να ερωτευτώ τα κρίνα και τη φτέρη
Και τα παράταιρα πουλιά του Απείρου
Δος μου τη γρήγορση
Ν’ αγγίξω τη ζωή.


Σώμα φωτός
Θαλπωρή του Αφανέρωτου
Στη λιποψυχία του επιπεφυκότος.
Κι η ελιά η τρισμέγιστη
Χερουβική υμνωδία στο Παν
Μα οι ορδές των αφρόνων
Πορεία Τέλους.
Το πορφυρό των πιο μεστών μου χρόνων
Βορά
Στη μνησικακία του ασφόδελου.

Αρκούντως αρκούμενοι,
συγκατατεθήκαμε.
`
Αρκούντως αρνούμενοι,
εξοστρακιστήκαμε.
`
Εν κατακλείδι,
απωλεστήκαμε…

Συμμαζεύω λέξεις, σκέψεις, βιώματα
Επικεφαλίδες, μετρώ και ξαναμετρώ
Τοδιανυθέν μήκος με
Αστιγματική ματιά.
Κεφάλαια σκόρπια, συνδέσεις πρόχειρες
Δρωμένων επιπόλαιες συρραφές
Εικόνων
Το χθες σήμερα επιτακτικό
Ζητάει εξηγήσεις και πιάνει τους λογαριασμούς
Που μένουν σε εκκρεμότητα από χρόνια
Μα τα πρόσωπα έχουνε λιώσει
Τα ιμάτια διεμερίσθησαν προ πολλού και ο κλήρος
Με βγάζει άκληρο και παραπαίοντα
Μεταξύ των μακρών και βραχέων φωνηέντων μου
Στην ακαταστασία των λαθών μου να βρίσκω
Σταθερό άλλοθι αθροίζοντας
Τις χρεώσεις.
Κατά τα άλλα, τα ράφια μου σφύζουν
Από φιλόδοξες λεξιθηρικές στοιβάξεις
Και πάσης φύσεως προσεγγίσεις
Επί παντός του επιστητού
Με βιολετί πινελιές πού και πού στη χρώση
Της φαντασίας.
Τίποτα…
Στην ουσία, μια παρατεταμένη προσκόλληση
και μια διαρκής εμμονή
-με προφανώς αποχρώντα λόγο-
Στη βασανιστική αναίδεια
Της έκθλιψης.


Μέσ’ από τα κάγκελλα τ’ αόρατα
της απέραντής μας φυλακής,
μέσα στο κελί το σκοτεινό μας,
δεν εβάσταξες στον πόνο της Φυλής
κι έπεσες σα δρυς
από τα χτυπήματα
κάποιων μαύρων ξυλοκόπων
στο σκοτάδι της νυχτιάς της τραγικής,
δίχως να προσμείνεις την αχτίδα
της καινούργιας Χαραυγής.
Κι έπεσες καθώς από σεισμό
πέφτει μια μαρμάρινη κολόνα
κάποιου πανάρχαιου ναού.
Σα ναός, οπού χτυπιέται
απ’ τα βόλια των βαρβάρων.
Σαν τον Παρθενώνα,
ήρωα, ποιητή του Αιώνα.
Μάτια στερεμένα από τις τόσες
συμφορές,
δάκρυα δε θα χύσουνε για Σένα.
Θα σε κλάψουνε μια μέρα
οι ίδιοι αυτοί που μας σκοτώνουν
έναν - ένα,
σαν ξυπνήσουν απ’ τη μέθη τους
κι αντικρύσουν τι ερημιές
εσκορπίσανε στο διάβα τους
σ’ αναρίθμητες καρδιές.
Φεύγεις, πας για το ταξίδι σου
το Αχερούσιο, το στερνό,
ω πρωτότοκε αδερφέ μας,
όμως κοίτα πώς ξοπίσω σου
οι Έλληνες σε χαιρετάνε.
Ο καθένας ένα στίχο σου
ψέλνοντας μελωδικό,
σε ξεπροβοδάνε
με τα μύρια σου τραγούδια,
που βουίζουν σα μελίσσια
πάνω απ’ Απριλιού λουλούδια,
σα να προμηνάνε την Ανάσταση,
ω μεγάλε ραψωδέ μας.


Πρώτη εκτέλεση: Καίτη Χωματά & Μιχάλης Βιολάρης
Άσπρα καράβια τα όνειρά μας
για κάποιο ρόδινο γιαλό
άσπρα καράβια τα όνειρά μας
θα κόβουν δρόμο κι ένα δρόμο
μυριστικό κι ευωδιαστό
θα κόβουν δρόμο κι ένα δρόμο
Κι από ψηλά θα μας φωτίζει
το φεγγαράκι το χλωμό
κι από ψηλά θα μας φωτίζει
και θ’ αρμενίζουν, ω χαρά μας
ίσα στο ρόδινο γιαλό
άσπρα καράβια τα όνειρά μας


Ω Αθήνα γλυκειά!..
Ω Αθήνα γλυκειά! Το χειμώνα σου
ονειρεύουμαι πάλι, όταν πιάνη
η βροχή ξαφνικά, κι απ’ τους δρόμους σου
οι διαβάτες σκορπίζουν με βία.
Σε μαρκίζα αποκάτω κατάκλειστου
μαγαζιού θεναβρώ καταφύγιο,
κι ώρες μόνος θα μείνω,
το βρόχινο το θλιμμένο ν’ ακούσω τραγούδι…
Α βροχή ! Ποιών φωνών πολυαγάπητων
την ηχώ τη σβησμένη μού φέρνεις;
Ποια ευτυχία μακρυνή, που δε βάσταξε;
Ποιόν καημό, που ποτέ δεν πεθαίνει;
…Μια φορά απ’ το παράθυρο σ’ άκουγα
του σπιτιού μου, ω βροχή της Αθήνας,
που του σφάλησε ο Χάρος τη θύρα του
και το εσκέβρωσε η Μοίρα για πάντα…


Όπου πας κι όπου στρέψεις τη μοίρα σου
δεν ξεφεύγεις! Οι μέρες μας είναι
υφασμένες με τέτοια κλωστή,
τη χαρά ν’ ακολουθά πάντα η λύπη.
Μα τι νοιάζει! Τη λύρα τα δάχτυλα
ας μην παύουν ν’ αγγίζουν. Κι ας έρθουν
τα τραγούδια θλιμμένα ή χαρούμενα,
για μας όλα καλόδεχτα θα ‘ναι.
Είν’ ωραίο το πρωί, το παράθυρο
σαν ανοίγεις, να βλέπεις το φέγγος
της πιο ξάστερης μέρας κι ανάσταση
να θαρρείς πως η φύση γιορτάζει.
Μα παρόμοια είν’ ωραίο όταν της θύελλας
το στριγκό γροικάς θούριο και πέρα,
η αστραπή αγριεμένη, το μέτωπο
το θόλο τ’ ουρανού στεφανώνει.


Στην παλιά μας γωνιά, που αγαπούσαμε,
έν’απόγευμα κρύο του Νοέμβρη,
καθισμένοι, απ’τα τζάμια θωρούσαμε
τ’ωχρό φως και τα κίτρινα φύλλα.
Μα προπάντων το βλέμμα σου εκάρφωνες
στα μαλλιά μου, που αρχίσαν ν’ασπρίζουν,
κ’εγώ πρώτη φορά τώρα εξάνοιγα
του μετώπου σου κάποιες ρυτίδες.
Την κρυφή μου τη σκέψη δε ζήτησες
να σου εκφράσω∙ ουτ εγώ την αιτία
της πικρίας σου να μάθω δε ρώτησα,
που είχε ξάφνου χυθεί στη μορφή σου.
Ώς που τέλος το σκότος μας έζωσε
του βραδυού και δε βλέπαμε πλέον
ο ένας του άλλου τα δάκρυα, οπού εχύναμε
για τη νιότη μας που είχε πεθάνει.

Μικρά κι αέρινα πετούμενα
πάνω απ’ το φόβο των ψυχών
σαν άγγελοι της αναγέννησης κι ωσάν
τοπία φανταστικών ερωτικών σκηνών
με διπλοσέντονα λευκά και δαντελένια
προσκέφαλα ως τους ώμους κι ως τον αιώνιο
ποθητό μανδύα ‘‘ορατών τε και αοράτων ’’
- εύθραυστο φυσητό γυαλί, ευγενικό στολίδι
στους κλάδους αιωρούμενο του δέντρου
της μηλιάς, της γνώσης, των μεγάλων κοπετών
των δώδεκα δακρύων, όταν σφαλίζουν νοερά
οι πύλες της μοιραίας πρωτευούσης
κι αρχινούν οι κρότοι της αντίστασης
κάτω από επίπεδες στέγες πλήρεις κεραιών,
όταν ο δήμιος των ποιητών, δεν είναι
πρόσωπο υπαρκτό με θηλιά ή λαιμητόμο
αλλά μια τρύπα χάσκουσα στο κέντρο της ζωής
κοντά μας, δίπλα μας, απέναντι
στα θεωρεία της θλίψης, σε κάθε τζαμωτό
θηριο-οικοδόμημα, μ’ επιταγμένους αριθμούς
γραφείων ή σε φαρέτρες-φέρετρα της γλώσσας
δίχως βέλη, με μόνη άρχουσα δυσοίωνη αιχμή
το αρχαίον «ουδέν» ή «το μη χείρον
βέλτιστον» ανούσιων μονολόγων.

Γυναίκα άγριος άνεμος
ουρλιάζει στο κορμί μου και κρυώνω.
Μ’ αφήνει μόνο, δίχως υποδήματα
με μαύρες κάλτσες καταδότριες της αφής
στο βρεγμένο κατάστρωμα. Κι ο καπετάνιος
άφαντος, στον πάτο, στο βυθό της μέρας
και το σκισμένο δίχτυ του απογεύματος
γεμάτο άγχη και ανίες να βολοδέρνει
δέσμιο πίσω από την πρύμνη.
Κι έτσι, καθώς ακίνητος αιωρούμαι, μεταξύ
φθοράς και αφθαρσίας, επεμβαίνει
απρόσκλητος εντός μου ο ποιητής
( βρήκε την ώρα ο καιροσκόπος )
και με προγκάει με στιχοπλοκές του τύπου:
- Πόσο θ’ αντέξουμε ακόμη
δίχως ηλεκτρικό στη σκέψη;
Μονάχα ένα κερί αμυδράς λάμψεως
φωτίζει την έρημη ρήση:
ΕΠΙ ΤΟΥ ΠΟΝΟΥ ΕΛΚΟΜΑΙ
ΕΠΙ ΠΟΔΟΣ ΑΣΘΜΑΙΝΩ.
Σ’ εκείνο το σημείο βουτάω
πέφτω, για την ακρίβεια , στα νερά
τα κατακόκκινα της αφρισμένης θάλασσας
και όπως είναι φυσικό, κραυγάζω, εκλιπαρώ
την επόμενη μέρα να σπεύσει να με σώσει
να πιαστώ στην άκρη της Τετάρτης.

Ε, ναι λοιπόν, όλα έχουν κάποτε ένα τέλος:
ο βόρειος άνεμος που παιδεύει τα φύλλα της
μουριάς, η αδηφάγα άποψη των δεινοσαύρων
το πανηγύρι της Ακράτας, οι φανοποιοί, το κόκκινο
της θάλασσας λίγο πριν δύσει ο ήλιος…
Άλλα επανέρχονται παραλλαγμένα, άλλα
όχι. Κι ο πετεινός της γειτονιάς μου
μη νομίζετε πως λαλεί κάθε χάραμα.
Τις προάλλες τον τσάκωσα να κοιμάται
μέχρι αργά το μεσημέρι. Τον πέρασα για
πεθαμένο (ήταν) και είπα στην αρχή:
- Τι κρίμα, να πάει χαμένο τόσο κρέας!
Μετά, μ’ έπιασαν τα ποιητικά. Θυμήθηκα
την απαράμιλλη κορμοστασιά του κι άρχισα
ν’ απαγγέλλω δυνατά στ’ αυτιά του, Πινδάριους
στίχους. Τον ξεγέλασα όπως φαίνεται, γιατί
στυλώθηκε και πάλι στα γερά του πόδια
φούσκωσε με έπαρση το στήθος, σήκωσε
το λειρί ψηλά (μαζί με το κεφάλι… εννοείται!)•
μόνο το κικιρίκου δεν κατάφερε καλά,
εντούτοις, ένιωσα απρόσμενα περήφανος, καθώς
του ’δωσα κάτι απ’ την παλιά του αίγλη
τουλάχιστον στην εκφορά του λόγου
να τον έχω στολισμένο επιμελώς
σαν άψογο απαρέμφατο.


Συνάδω με τη δυνατή βοή, καθώς
πασχίζει ο χείμαρρος να ονομαστεί ποτάμι
σαλπίζοντας το ον εκ των ενόντων
και το ευ των ευπειθών
θύματα κάποτε του εμφύλιου σκότους
χαραμάδες του ξύλου στην ακίνητη πόλη
εν μέσω των ληστών
εν μέσω των πολύφημων αστών
των « αθανάτων » -φευ- που ετάφησαν
των « γενναίων » που ενέδωσαν
των ένθερμων ονειροπτεριστών που εν τέλει
πεζοί περπατούν στις καυτές λεωφόρους
των φαναριών και των εξατμίσεων.
Περνάω γοργά στην αντίπερα όχθη
των ζωντανών αγαλμάτων, των ψυχρών
ηφαιστείων, των κραυγών που σιωπούν
κι όλα τ’ άλλα παρακάμπτοντας ρήματα,
Υπομένω, των φαντασμένων τα βέλη
τους δισταγμούς των δειλών
τα ποικίλα πομπώδη περάσματα
από το χρέος στο πολύχρωμο χάος
από την πείνα στο πολύ της απληστίας
από την τέφρα στα αόρατα τείχη…
και τις κάρες των καταραμένων κρατώ
ποιητών, στις μεγάλες πήλινες στάμνες
τις ανέγγιχτες, γεμάτες κρασιά
κατακόκκινα, γεμάτες στίχους κρυφούς
κι ανεκπλήρωτα τάματα.

Το θαύμα δεν είναι πλέον
να περπατήσεις επί των υδάτων. Τούτο
άπαξ και δια παντός συνετελέσθη, ως ελέχθη.
Το θαύμα είναι να παγώσει
ολάκερη η θάλασσα κατακαλόκαιρο
γιατί εκείνη δεν σε πρόσεξε στο πλοίο…
τζάμι να γίνει, αιχμηρό γυαλί, λάμα
που αστράφτει ηδονικά στις φλέβες και στο αίμα
να κοκκινίσει πρόωρα ο ήλιος πριν τη δύση του
γιατί εκείνη δεν σου χάρισε ένα βλέμμα
γιατί δε φύσηξε στην κόμη της ο άνεμος
ούριος του έρωτα, αρμενιστής…


Κι εκεί που όλα φαντάζουν μαγικά
από το απέναντι παράθυρο του λεωφορείου:
« η πρωινή δροσιά, τα δέντρα τα μοναχικά
οι λαξευτές βουνοκορφές του μυθικού Παγγαίου
η ευστροφία του ήλιου του ανυπόταχτου…»
τραβάει, αίφνης, η κυρία - κατά τ’ άλλα - την κουρτίνα
και χάνονται όλα μονομιάς στο κίτρινο πανί της.
- Τι αγένεια κι αυτή να σου στερούν
την πρώτη ύλη της ποιήσεως, δίχως
μια - τόση δα- συγνώμη, μιαν απολογία!
Κι αν το ατόπημα βάρυνε μία κοπελίτσα, ίσως
και να ’δινα λιγάκι τόπο στην οργή, να συγχωρούσα.
Μα τώρα κάθομαι άπραγος, δίχως το θείο
αγνάντεμα, χωρίς αισθήματα, με μόνη
εκδικητική ευχαρίστηση τον λαμπερό ιδρώτα
που ενοχλεί αφάνταστα κι εξευτελίζει
το, ούτως ή άλλως, άθλιο της …κυρίας μακιγιάζ!


Όσο πυκνά και να χιονίζει
πάνω στη θάλασσα, εκείνη
μουντή απ’ έξω κι ως βαθαίνει σκοτεινή
ποτέ της δεν ασπρίζει.
Κι ουτ’ ένα δέντρο μεσοπέλαγα
σαν τίτλος - έστω - ποιήματος, ωσάν παρατυπία
έτσι που την πεζή ζωή μου να ξεγέλαγα
με μιαν ακόμη εξαίσια ουτοπία.


Οι μέρες παραδίδονται στο γκρίζο
αγριεύει το ελάφι το ήμερο
η θάλασσα αφηνιάζει και ξεβράζει
το ματωμένο του Αίαντα σπαθί στη μακρινή
Ανταρκτική, ανατέμνει το τοπίο…
Γερνάμε μάλλον ή μ’ άλλον τρόπο
ανιχνεύουμε τα γεγονότα, επιζητώντας
του τρόμου το άλλοθι για τα ολέθρια
του χρόνου· τις ρίμες που ’γιναν ρημάδια
στ’ απόκρημνα των άρρητων.
Καλύτερα από την αρχή να σπέρναμε ανέμους
κι ας θερίζαμε θύελλες αργότερα
παρά, δίχως χαρά, χείριστοι όλων να χρωστάμε
χίλιες χάρες σ’ άχαρες χίμαιρες, εκλιπαρώντας
κάποιο χάδι στα ελάχιστα μαλλιά που απομένουν
σε τούτα τα γυαλιστερά σαν καύκαλα χελώνας
αδειανά από ιδέες φαλακρά κεφάλια.


Τόσες βαρύνουσες άγκυρες μα πουθενά
δεν στέριωσες. Τόσες κραταιές κορώνες
μα ποτέ κεκυρωμένος, κράτησες όπως λεν
απλώς μια στάση - συνήθως δίχως έπαρση.
Δράμα - Γρανίτης - Νευροκόπι
κι αντίστροφα το δρομολόγιο
πλήρωσες την καθημερινότητα αδρά
- χιλιάδες εισιτήρια κι όνειρα ακυρωμένα.
Λίγο πριν παραδώσεις τα Οχυρά, λίγο πριν
αγγίξεις το όριο, στο Ακρινό ή στο Περιθώρι(ο)
τίθεται εκ νέου, για πολλοστή φορά, η ασύμετρη
ερώτηση: - Άκρατος οίνος ή κρίνων νους;
 

υπάρχεις
και δεν είσαι του γαλάζιου
το φεγγάρι
είναι
του πιάνου
ξεχασμενα λόγια
δε θα μας φτασει
ο δρομος
ουτε η πολιτεία
τσιμεντένια είναι η σάρκα σου

υπάρχεις
και δεν είσαι του γαλάζιου 


μια λυπη
μαυρη
ετσι γερασες
και εγινες φθινοπωρο


ειμαστε παιδια των μολυβιων
με τη σκια σφιγμενη
στις παλαμες
όταν το φεγγαρι
επεφτε
στα ποδια μας
και επαψε να λαμπει


σωπασε και ακου
με τοσα φυλλα
φτιανομε και μεις ειρηνη
το βαδισμα της νυχτας
ο ερχομος της λυκαινας
με τ’ αστρα που βυζαινει
σωπασε και ακου

γαλαζια ομπρελα
μου εμαθες να χαμογελω

ο τοιχος που φορω
ανθιζει με τραγουδι
και με παλαμες
-σιωπηλα-
στις φουχτες σου
ανθιζει ενας κηπος

των κρινων
το γαλαζιο ονειρο
θελω ζωγραφισμένο


κανεις δεν κατεβαινει
από καιρο πιασμενο
αδειο κουμπι
οπως ποιημα
οπως λεξη
χειλος που περπατα
νοημα χωρις αραχνη


πριν πεις μηνες
πριν πεις χρονια
νυχτα με θαμπωμενο ουρανο
σκυμμενη στο τραπεζι
πριν πεις μηνες
πριν πεις χρονια
αρχικα μια ενοχη
επειτα ο ισκιος μας
μια παρουσια μοιχου
κι ενας λαθρεπιβατης

Φίλε, του φθινοπώρου ήρθεν η Ώρα 
Στην πόρτα μου έξω. Κίτρινο φορεί 
στεφάνι από μυρτιά. Στα νικηφόρα 
χέρια της μια κιθάρα θλιβερή,

Κιθάρα παλαιϊκή που κλει πληθώρα 
μέσα της ήχους και ήχους. Ιερή 
κοιτίδα. Κάθε πόνος, κάθε γνώρα 
που ήταν γλυκιά και γίνηκε πικρή,

Ήχος μέσ’ στην καρδιά της αποστάζει. 
Φίλε, του φθινοπώρου η Ώρα εκεί
στην πόρτα μου ήρθε δίχως να διστάζη

Και το κιθάρισμά της πότε πότε
σα νάτανε η φωνή σου η μυστική
τους στίχους σου που μου τραγούδαες τότε.

Κ’ ήταν μια νύχτα ωραία και στη ματιά σου
και στα τραγούδια σου. Ήτανε γλυκιά
μια νύχτα στα τραγούδια τα παληά σου
γεμάτη αστέρια, νύχτα ξωτικιά.
Η μόνη αγάπη μέσ’ στη μοναξιά σου,
τόσο όμορφη, τόσο υποβλητικιά,
έγινε πάθος μέσα στην καρδιά σου,
μέσ’ στην καρδιά σου την ερημικιά.
Αχ, τα παληά τραγούδια σου που κλαίγαν
Κ’ ήτανε τόσο ανείπωτα γλυκά
και τόκρυβαν σεμνά και δεν το λέγαν.
Αχ, τα παληά σου τα τραγούδια πούνε
θλιμμένα σαν αγάπης μυστικά,
σαν άνθη δακρυσμένα που σιωπούνε

Ήρθα μια μέρα, οδηγημένη απ’ την ιερή σου
αγάπη, εμπρός στο κύμα το γλαυκό
και μ’ άφησες τότε να ιδώ τη φλογερή σου
πληγή στο στήθος σου το νεανικό.
Τότε μου μίλαες με την ήσυχη φωνή σου
για τη ζωή σου, ατέλειωτο κακό
κι’ ως ένοιωθες βαθιά πως φτάνω ως την ψυχή
σου,
ανάβρυζε το δάκρι σου γλυκό.
Κ’ ήταν χαράς χαρά να κλαίμε τραγουδώντας
στην ίδια λύρα, μάντεμα πικρό
τη μοναξιά μας και σάμπως λήσμονώντας.
Με τι χαρά το πρόσωπό σου να ραντίσω
με τον πικρό της θάλασσας αφρό,
πέρα τα κύματα έτρεχα να προϋπαντήσω.


Κ’ ήρθε μοιραία του φθινοπώρου η Ώρα
ανάμεσό μας στάθη σκυθρωπή,
μας άφησε τ’ ανταλλαγμένα δώρα
και το γιατί χωρίς να μας το πη
Μας έρριξε στο δρόμο προς τη χώρα
με γρήγορο το χέρι ως αστραπή.
Μαζί στον κόσμο μα μονάχοι τώρα,
μια μοναξιά σαν τάφου σιωπή.
Μόνο έφτανε ο αχός του τραγουδιού σου,
μια ανάστερη νυχτιά χωρίς πνοή.
- Αχ, πούνε η νύχτα εκείνη του παλιού σου
Του τραγουδιού, μια προσμονή κρυμμένη;
Μ’ έφτανε ο αχός... Δε σώνεται η ζωή
όταν του τάφου η πόρτα είνε ανοιγμένη.


Με της σιωπής τα κρίνα που λυγούνε
μέσα στα νικημένα μου τα χέρια
με τις σκέψεις που μάταια κυνηγούνε
η μια την άλλη πέρα από τ’ αστέρια,
Με τα μάτια που κάτι νοσταλγούνε,
κάτι που είναι αγνοημένο πλέρια,
σα να μη βλέπουν, σα να μην αλγούνε,
εξαϋλωμένα μάτια, μάτια αιθέρια,
Στέκω οραματισμένη και πιστεύω.
Δεν ξέρω τι πιστεύω. Ξεφυλλίζω
τα ποιήματά σου κι’ όλο μεσιτεύω.
Στη σκέψη σου και στη βουλή του απείρου.
Κι’ όπως ποτέ τα μάτια δε σφαλίζω
ξέρω πως πια δεν είνε απάτη ονείρου


Του φθινοπώρου η Ώρα έχει καθήσει
στην πόρτα μου. Το βλέμμα της υγρό
γεμάτο από απόκοσμο μεθύσι,
πλανιέται σε ασφοδέλων τον αγρό.
Τι σκέψη στη ματιά της νάχη ανθίσει,
τι ονειροπόλημα λυπητερό;
Στην όψη της σκιές έχουν μαδήσει
Κ’ είνε το στόμα της τόσο πικρό...
Μα όταν κατέβη το γαλήνιο βράδι
θα με καλέση αμίλητα, γλυκά,
να την ακολουθήσω στο σκοτάδι.
Το βήμα της βουβό και βέβαιο θάναι,
μα η πίστη μου θερμή, πως μυστικά
τα βήματά μου σένα ακολουθάνε.

Καλώς το, που ήρθε το άφωτο βραδάκι
έτσι απαλό, σα χάδι, να μ’ αγγίξη
και τη σκέψη μου αγάλια να τραβήξη
στο σκοτεινό, στο ατέλειωτο δρομάκι,
Κει που όλες οι χαρές μου καρτερούνε
το πέρασμά μου εκείθε σιωπηλές,
ωραίες, ελκυστικές κι’ άπιαστες, λες
του ονείρου τα χρυσά φτερά φορούνε.
Καλώς το, που ήρθε σαν τη καλωσύνη
το κουρασμένο βλέμμα μου να σβήση
και την ψυχή μου ελεύτερη ν’ αφήση
ν’ απλωθή ως πέρα στη γαλήνη


Καλώς το, που ήρθε το άφωτο βραδάκι
έτσι απαλό, σα χάδι, να μ’ αγγίξη
και τη σκέψη μου αγάλια να τραβήξη
στο σκοτεινό, στο ατέλειωτο δρομάκι,
Κει που όλες οι χαρές μου καρτερούνε
το πέρασμά μου εκείθε σιωπηλές,
ωραίες, ελκυστικές κι’ άπιαστες, λες
του ονείρου τα χρυσά φτερά φορούνε.
Καλώς το, που ήρθε σαν τη καλωσύνη
το κουρασμένο βλέμμα μου να σβήση
και την ψυχή μου ελεύτερη ν’ αφήση
ν’ απλωθή ως πέρα στη γαλήνη.

Για δες αγάπη μου μακριά, πόσο μακριά είναι οι κήποι
και κρίμα, δεν είναι ούτε αυγή και μόλις ξεκινάμε.
Θα μας ρημάξη η κακωσιά και θα μαράνη η λύπη
την ακριβή μας τη χαρά, πως ταιριασμένοι πάμε.
Στέρξε να μείνουμε σε μια του δρόμου μας γωνούλα,
κάτω στον ίσκιο μιας εληάς – ήσκιε μου εμπιστεμένε.
Και γω θα δης με των φιλιών τη δροσερή πηγούλα
θα σου γιομίσω την καρδιά λουλούδια, αγαπημένε!


Ωχρή πορφύρα! Και το δάκρι μαγικό
πετράδι έχει γενή στη φορεσιά σας.
Τι κι’ αν φοράτε διάδημα βασιλικό
στη μαύρη χειμωνιά την ομορφιά σας.
Του ξανθού Ηλίου το φιλί διαβατικό
κι’ αν παίξη στα χρυσόξανθα μαλλιά σας,
δε θάναι ελπίδα, ούτε όνειρο θάναι γλυκό,
μόνο πιο κρύα θα νοιώστε τη χιονιά σας.
Ωχρή πορφύρα! Και ο βορηάς που το
«ωσαννά»
σας τραγουδάει μ’ όλα τα λουλούδια,
τα φύλλα σας μαδάει πριν μαραθούν
Κι’ όσα πετράδια η πάχνη αφήνει ταπεινά,
δοξαστικά όσα η θύελλα τραγούδια,
στην άχαρη καρδιά σας δάκρια ανθούν.


Πάντα γυρίζω εκεί προς τα χαράματα
της όμορφης αγάπης μας. Μην τύχη,
φοβάμαι, το μοιραίο να συντύχη
και φύγουν για τ’ αγύριστα περάματα.
Θαρρώ ζωή της δίνω ανακαλώντας
τα πρωτινά φεγγοβολήματά της,
το ανόθευτο μεθύσι μας κοντά της
τα δώρα της περίσσια σπαταλώντας.
Κι’ αναζητώ το βλέμμα σου γεμάτο
μιαν αφοσίωση αστέρευτη, σαν έννοια,
σαν έλξη νάταν όλα μαγνητένια,
τόσο όμορφο ήταν, τόσο ήταν γεμάτο.
Αχ! ο κρυφός καημός που μου κρατάει
τη σκέψη σκλαβωμένη στο πρωτάνθι,
ενώ γύρω μας περισσεύουν τάνθη
που αμέριμνα η αγάπη μας σκορπάει.

Περνάει εμπρός μου η μέρα
σημάδι φωτεινό.
Και πάντα έτσι με βρίσκει
απάντεχο από πέρα
βαρύ το δειλινό.
Το φως σου θα στερέψης
ελπίδα μου χρυσή,
θα σε σιμώσουν οι ήσκιοι
κ’ έτσι μοιραία θα γνέψης
στο δειλινό και συ.


Στα μαλλιά κερδίζει πλατιά
η σκοτεινιά.
Και πιο κάτω μέσ’ στα μάτια
η τρικυμία.
Πέρα που στα χείλη ανάφτει
αχνό ένα φως,
μου έφυγε γοργά κ’ εθάφτη
ο στοχασμός!


Είμαι το λουλούδι που σιγά το τρώει το κρυφό σαράκι.
Δε με τυραννάει το άγριο κακοκαίρι, όπως τάλλα εμένα
και της χλωμιασμένης μου όψης δε μαδάνε ένα ένα τα φύλλα.
Οι καλές οι μοίρες κ’ οι κακές καρτέρι κι αν μώχουν στημένα,
σάμπως πεταλούδες να με τριγυρνάνε νοιώθω ανατριχίλα.
Είμαι το λουλούδι που σιγά το τρώει το κρυφό σαράκι.
Γέννημα και θρέμμα στην ψυχή μου μέσα το κακό φωλιάζει.
Και ζωή και χάρος είμαι, απ’ τη γελάστρα τύχη δεν προσμένω.
Αψηλό κι’ ωραίο στήνω το κορμί μου κι’ άλλο δε μου μοιάζει.
Όμως όταν δείξω τις πληγές μου στάστρα, θάμαι πεθαμένο.

Προσμένω, είν’ η ψυχή μου ελπίδα,
στη νύχτα την τρισκοτεινή
τον ήλιο τέτοιον που πρωτοείδα
εκεί αντικρύ μου να φανή.
Προσμένω που σημαίνουν τώρα
στριγγές φωνές το χαλασμό,
προσμένω την γαλήνιαν ώρα,
το βραδυνό χαιρετισμό.
Στην ξερασιά τώρα το χιόνι
πώχει σα σάβανο απλωθή,
το μακρεμένο χελιδόνι
προσμένω πως θα ξαναρθή.
Όλα προσμένω τα χαμένα
κ’ η ελπίδα μάγισσα μια γρηά
μου λέει πως έρχονται ολοένα
οι σκιές που χάνονται μακριά.

Θα πεθάνω μιαν αυγούλα μελαγχολική του Απρίλη,
όταν αντικρύ θανοίγη μέσ’ στη γάστρα μου δειλά
ένα ρόδο – μια ζωούλα. Και θα μου κλειστούν τα χείλη
και θα μου κλειστούν τα μάτια μοναχά τους σιωπηλά.
Θα πεθάνω μιαν αυγούλα θλιβερή σαν την ζωή μου,
που η δροσιά της, κόμποι δάκρι θα κυλάη πονετικό
στο άγιο χώμα που με ρόδα θα στολίζη τη γιορτή μου,
στο άγιο χώμα που θα μου είνε κρεβατάκι νεκρικό.
Όσα αγάπησα στα χρόνια της ζωής μου θα σκορπίσουν
και θαφανιστούν μακριά μου, σύννεφα καλοκαιριού.
Όσα μ’ αγάπησαν μόνο θάρθουν να με χαιρετίσουν
και χλωμά θα με φιλάνε σαν αχτίδες φεγγαριού.
Θα πεθάνω μιαν αυγούλα μελαγχολική του Απρίλη.
Η στερνή πνοή μου θάρθη να στο πη και τότε πια,
όση σου απομένει αγάπη, θάναι σα θαμπό καντύλι
- φτωχή θύμηση στου τάφου μου την απολησμονιά.

Πάντα γυρίζω εκεί προς τα χαράματα
της όμορφης αγάπης μας. Μην τύχη,
φοβάμαι, το μοιραίο να συντύχη
και φύγουν για τ’ αγύριστα περάματα.
Θαρρώ ζωή της δίνω ανακαλώντας
τα πρωτινά φεγγοβολήματά της,
το ανόθευτο μεθύσι μας κοντά της
τα δώρα της περίσσια σπαταλώντας.
Κι’ αναζητώ το βλέμμα σου γεμάτο
μιαν αφοσίωση αστέρευτη, σαν έννοια,
σαν έλξη νάταν όλα μαγνητένια,
τόσο όμορφο ήταν, τόσο ήταν γεμάτο.
Αχ! ο κρυφός καημός που μου κρατάει
τη σκέψη σκλαβωμένη στο πρωτάνθι,
ενώ γύρω μας περισσεύουν τάνθη
που αμέριμνα η αγάπη μας σκορπάει.

Στον Άσπρο Πύργο,
στην πέρα χώρα,
κόσμος πουλάκια
κι’ άνθη πληθώρα.
Τι περιβόλια
δροσιά και μύρα.
Το περιγιάλι
φωτοπλημμύρα.
Στον Άσπρο Πύργο
λες έχει αφήσει
όλα τα χάδια της
γλυκιά μια φύση.
Η γαλανή
τ’ ουρανού γαλήνη
μέσα στο κύμα
τα μάγια λύνει.
Κ’ έχει στα μάτια
κάθε κοράσι
το μαγεμένο
το ακροθαλάσσι.
Οι νιες κει πέρα
πως περπατάνε
σα να σκιρτάνε.
Κ’ οι νιοι γλεντάνε
κ’ έχουν καμάρι
για τις ματιές τους
πούχουνε πάρει.
Κάθε ομορφάδα
γλυκιά και πλάνα
και μέσα σ’ όλες
κ’ η Μαριάννα.
Ω Μαριάννα
ποιος δε σε ξέρει;
Κάθε ματιά σου
κ’ ένα νυχτέρι.
Το πέρασμά σου
ποιος θα χορτάση;
Το καρδιοχτύπι
και το γιορτάσι.
Μα η Μαριάννα
έχει μια θλίψη
σα να της έχουν
τα πάντα λείψει.
Καημός αγάπης
χρόνια τη λυώνει
κι’ όλο θεριεύει
όσο παλιώνει.

Στον Άσπρο Πύργο
η αυγή προβάλλει
δεν την ξανάειδαν
με τέτια κάλλη.
Γλυκοξυπνούνε
τα μάτια ταίρια,
τώρα που σβήνουν
ψηλά τ’ αστέρια.
Βγήκε το αγέρι
να περπατήση
μέσα στους κήπους,
πριν να φωτίση.
Και θα κατέβη
στο ακροθαλάσσι
μ’ όλα τα μύρα
που θάχη μάσει.
Μονάχα ας έρθη
γλυκά κι’ αγάλι
πάνω στο κύμα,
στο προσκεφάλι
Που τη λικνίζει
σαν κοιμισμένη
την πιο ωραία,
την πιο θλιμμένη.

Ως πότε πια θα καρτερώ να ξαναρθείς και πάλι
σαν από χρόνους μακρινούς και ξένες χώρες πέρα;
Λιγόστεψε η ζωούλα μου και μέρα με τη μέρα,
ανήμπορη και τρυφερή, σβήνεται αγάλι αγάλι...
Άκου στα δέντρα πένθιμα πως τρίζουνε τα φύλλα,
μηνάνε το φθινόπωρο. Δες, τ’ ουρανού το χρώμα
το θόλωσαν τα σύννεφα... Μια κρύα ανατριχίλα
στα λουλουδάκια χύνεται... κι’ αργείς, αργείς ακόμα!
Θαρθής αργά, με τη νυχτιά και με τον κρύο χειμώνα,
με το χιονοσαβάνωμα, με του βορηά το θρήνο
και δε θα βρης ούτ’ ένα ρόδο, ούτ’ ένα αθώο κρίνο
να μου χαρίσης... ούτε καν μια πένθιμη ανεμώνα.

Ένα μεγάλο, θαλερό Δάσος και με η ψυχή μου.
Λίγος ο δρόμος ως εκεί, καθώς έχεις σιμώσει.
Μονάχα μην αργοπορής μην τύχει και νυχτώσει
και δε σε ιδούν τα μάτια μου και μείνω μοναχή μου.
Εκεί τα δέντρα είναι ψηλά καθώς οι στοχασμοί μου.
Η χλόη πάνω στις πίκρες μου γλυκιά ’πο χάδια στρώση
κ’ ένα λουλούδι φλογερό μονάχα ανθίζει, η ευχή μου
νάρθης εκεί με όλη σου την κυνηγήτρα γνώση.
Θα σε μεθύση η μυρωδιά και δε θ’ ακούς τι ψάλλουν
κρυφά, καθώς ερωτικά τρυγόνια τα όνειρά μου,
μα πληγωμένα και νεκρά μπροστά σου σαν προβάλλουν,
Θα ειπής βαθιά σου ψάχνοντας τότε, πούνε η χαρά μου;
Κι’ όπως θα βλέπης γύρω σου, βουβά και λυπημένα
θα γίνης όνειρο, καημός, τραγούδι εσύ για μένα.

Γιατί να ξανοιχτής μακριά στο ανήμερο το Δάσο;
Μία αυγή σιμά μου πέρασες με τ’ όπλο στο πλευρό
γίγαντας. Σε καμάρωσα και δε θα το ξεχάσω
καθώς όλα χαιρέτιζε το βλέμμα σου το ιλαρό.
Γιατί να ξανοιχτής μακριά στο ανήμερο το Δάσο;
Χίλιες κορφές σου νεύανε γλυκά. οι φραγές χορό
στέναν ολάνθιστες για ν’ αντικόψουν – «Θα περάσω!»
τρύπαε η ματιά σου πύρινη και πέφτανε σωρό.
Ποια ρεματιά σε δέχτηκε στη βλαστερή αγκαλιά της
ωραίο πουλάκι αμέριμνο κι’ αδικοσκοτωμένο;
Ποια την πληγή σου δρόσισε με τη δροσοσταλιά της
Φτωχή πηγούλα; Ποιο δέντρο σου γίνη εμπιστεμένο
κι’ άκουσε τις στερνές στιγμές γερτό προς τη ματιά σου
την εκατομαντάλωτη ν’ ανοίγης πια καρδιά σου;

Οι παπαρούνες άνθισαν ξανά. Στα ίδια μέρη
τις έκοψα γεμίζοντας, ως τότε, την αγκάλη.
Μονάχα τώρα θλιβερό κι’ αν έστηνα καρτέρι
δε σ’ είδα ξάφνου πλάι μου να προσπερνάς και πάλι.
Το Δάσος σιγαλότατο στο λαύρο μεσημέρι,
τις λεύκες τις γλυκόλογες με τα γιγάντια κάλλη,
μ’ απ’ όλα το σπιτάκι σου – καημό που μούχει φέρει,
το βρήκα δίχως σένανε και δίχως ελπίδα άλλη
Να σε ξανάβρω – θάσωνα να καρτεράω χρόνια.
Κ’ έκλαψα. μα θυμήθηκα στερνά που ξεκινούσες
με συνοδεία μουσική τα δέντρα και ταηδόνια
Με τη ματιά νοσταλγικιά στα γύρω που σκορπούσες
και στην καρδιά μου σ’ έκλεισα, με σε να χαιρετήσω
όλα που μ’ έκανες εσύ να ιδώ και ν’ αγαπήσω.

Πως να σας πω; Σας θέλω ανθούς δροσάτα παληκάρια,
τώρα καθώς απλώνεται η απαλή
λίμνη η καρδιά μου ανήσκιωτη, διάφανη και καθάρια
καθρεφτισμένες μέσα της τις όψεις σας να κλη.
Ωραία χαρά σα γέρνετε καθένα το κεφάλι
προς την καρδιά μου ανύποπτα, καθώς
σας λούζει με τα ξωτικά, μ’ όλα τα πλάνα κάλλη
του ονείρου μου το μυστικό και το γαλήνιο φως.

Πως με κυττάς έτσι γλυκά, νέο μου ανθάκι χαρωπό!
Δείχνεις όλες τις χάρες σου σε με και δε φοβάσαι;
Αχ! έχω την καρδιά βαριά... μα δε θα σου το πω
γιατί, κάλλιο ασυλλόγιστο κι’ ευτυχισμένο νάσαι.
Πως με κυττάς έτσι γλυκά... συ, τόσο νέο και χαρωπό;
Τρέμει η καρδιά μου μια στιγμή σαν κάτι να προσμένω...
Αλλοί! έχω βάρος στην καρδιά. Μα δε θα σου το πω
γιατί, κάλλιο ασυλλόγιστο νάσαι κ’ ευτυχισμένο.
Με τρώει η έγνοια να σταθώ κοντά σου μια στιγμούλα
και την καρδιά μου στη γλυκιά σου μελωδία να λούσω.
Με καίει ο πόθος, σκύβοντας πάνω σου σα βεργούλα
του φράχτη, τον τρελλό παλμό της νειας σου ζωής ν’ ακούσω.
Τολμώ τ’ άσωτα χέρια μου κάποια στιγμή ν’ απλώσω
τα θελκτικά σου χρώματα στην όψη σου ν’ αγγίσω
μα κάτι, σα να μη μπορώ κει που είσαι να σε σώσω
κάνει βαριά τα χέρια μου κάτω να πέφτουν πίσω.

Δύναμη ανώφελη σε φέρνει ενάντια
του χαραγμένου δρόμου των κυμάτων.
Κι’ αν τους μικρούς κουρσάρους σου απ’ αγνάντια
δένη η φρίκη των άφαντων μηνμάτων,
Να, της ορμής σου η θλιβερή κατάντια:
σ’ ερωτιάρικο εν άσμα των ασμάτων
και της λύσσας του αφρού σου, σε διαμάντια,
χαρές υποταγής στο πέρασμά των
Των δυνατών να σε πατούν! Μεγάλη
η μοίρα σου κι’ ανίκητη είνε! Φτάνει.
Σκύψε κάλλιο μπροστά της το κεφάλι.
Η δύναμή σου, ανθοί για να κοσμούνε
των νικητών σου το άδικό στεφάνι
που είνε απ’ τη μοίρα, εκείνοι να νικούνε


Γι’ αυτή τη χάρη, νάσαι γεννημένη
απ’ τα χέρια της αρμονίας, παίρνεις
στο βασίλειο του ηλίου μια διαλεγμένη
θέση. Κι’ όμως ανάξια δε τη φέρνεις.
Αν φέγγουνε πυροί και χρυσωμένοι
της γνώσης οι καρποί, μη δε τους φέρνεις
εσύ στο φως; ψυχή αιθεροπλασμένη,
σπάνιο λουλούδι στη δροσιά που γέρνεις
Της ζωής ταπεινά κι’ όμως ωραία;
Η θεότη στα χέρια σου έχει αφήσει
με πίστη το γεμάτον αμφορέα.
Κάνε γλυκά στη δίψα μας να γύρη
τόσο μονάχα, όσο για να μας χύση
χρυσό καπνό, μεθυστικό σα γύρη.


Φούντωσε η Άνοιξη και δω σε κάθε δέντρου κλώνο.
Τα πάρκα λουλουδίσανε και κείνα.
Μα δε μου λέει η γιορτερή χαρά τους, παρά μόνο
πως λείπω μακριά ’πο σέν’ Αθήνα.
Έρχεται ακάλεστη, βουβή, μέσ’ στου ηλίου το θάμπος
βροχούλα που κανείς δεν υποπτέφτη
και νοιώθω, η νοσταλγία σου καθώς μ’ ανάφτει, σάμπως
ξεχωριστά για μένανε να πέφτη.

Ούτε και δω στην ξενητιά που μ’ έχει ρίξει,
καθώς με συγκυλά, της δυστυχίας το κύμα,
βρήκα την ταφική του ναυαγίου γαλήνη.
Τα σωθικά μου αν τάχη η μαύρη δίψα φρίξει
κι’ αν η φωνή μου απ’ την κραυγή του πόνου σβήνη,
μα πάντα θάμαι του όνειρου ταστείο θύμα.
Καθώς φωτίζαν πάνω μου τα δυο σου μάτια,
των λογισμών μου σκίζοντας το μαύρο βύθος,
το δρόμο προς τα χείλη σου βρήκα άθελά μου.
Κοίτομαι εμπρός σου κι’ ονειρεύομαι παλάτια
νεραϊδικά, σαν απ’ αυτά που θέλει ο μύθος
και δεν κυττάζω πως θεός στη ζωή μπαίνεις
Εσύ, και μένα πόσο ανάξιο το ένδυμά μου.

Στο πλαίσιο του παραθύρου προβάλλει
το πάρκο πρωινό. δε φέγγει ακόμα.
Αχ, πόσες υποσχέσεις δε μοιράζει
της εαρινής αυτής αυγής το στόμα
που σ’ ένα απλό χαμόγελο χαράζει.
Και κατοικεί στο πάρκο όλη η γαλήνη
όσων πιστεύουν στην καλή τους μοίρα.
Βλέπω με τι σοφία που ετοιμάζει
και τι σιγά την πράσινη πλημμύρα.
- Μα εμέ που δεν πιστεύω με τρομάζει.
Στα στήθη μου βαθιά η πληγή ματώνει
σα νέο λουλούδι, νοιώθω την ορμή της
που μου ρουφά τα νειάτα και με λύνει.
Το είναι όλο τώρα η δύναμή της
και θα δουλεύη ανύποπτα για κείνη.

Παρίσι, ήταν καιρός τα ονείρατά μου
στο σκοτεινό πρωί σου να σκορπίσω
και να σ’ αφήσω παίρνοντας κοντά μου
τη θλιβερή χαρά να σ’ αγαπήσω.
Τώρα η Μεσόγειος λυγερή σειρήνα
που στο πλοίο μας γύρω αφροκοπάει
κι’ όλα του αφρού της τα κατάσπρα κρίνα
ένας σκοπός: μακριά σου να με πάη.
Κ’ ύστερα σα σιμώσουμε κει πέρα,
θάρθη προσταχτικό το φως ν’ ανοίξη
τα μάτια μου στην τρισγαλάζια μέρα
και την ενθύμησή σου να μου πνίξη.
Κ’ ύστερα τα νησιά της θα χυμήσουν.
Κ’ η Αθήνα, ξέρω, δε θ’ αργοπορήση.
Θε να στηθούνε να μου πολεμήσουν
της αμαρτίας τον έρωτα, Παρίσι!
Και θα θελήσουν να ξεχάσω πόσο
σου δόθηκεν αμέσως η ψυχή μου.
Καθώς χωρίς την έγνοια ν’ ανταμώσω
γύριζα μέσ’ στους δρόμους μοναχή μου.

Όμως παντού έπιανα εύκολα φιλίες
γιατί σα να με ξέραν μου γελούσαν
παντού, σπίτια και πάρκα κ’ εκκλησίες
κι’ όταν ξαναπερνούσα μου μιλούσαν.
Και θα θελήσουν να ξεχάσω, πόση
καινούργια νειότη συ μούχες χαρίσει,
πως τη μοίρα μου ακόμα έχω ανταμώσει
γυρίζοντας στους δρόμους σου, Παρίσι.

Χτες ήτανε μπουμπούκια
σεμνά, δίχως καμάρι κι’ υποσχέσεις.
Σήμερα τόσο ωραία
πρωί-πρωί όπως τάειδα, ταράχτηκα...
Μέσ’ στο άνοιγμά τους βόσκει
μια βίαιη δύναμη πούνε σαν τη νειότη.
Κ’ η νειότη αυτή που τρέχει,
τεντώνει τα σαρκώδη φύλλα ως τόξα
Κι’ ως τη ρίζα τ’ ανοίγει
και ξεχύνει της πρόκλησης το μύρο,
μόλις μ’ ένα φυλλάκι διπλωμένο
την παρθένα ομορφιά τους κρύβει.
Η πεταλούδα θάρθη.
- τ’ όνειρο μέσ’ στη μέθη τους περνάει.
Το ριγηλό θε να σηκώση φύλλο
και την καρδιά τους θάβρη.
Μα ω της κάμαράς μου
ωραίοι εξόριστοι θα σας παιδέψη
του ονείρου σας η πλάνη.
Το λίγωμά σας μάταιο θα περάση.
Τα μάτια μου ακλουθάνε
της σάρκας σας το αόρατο ανατρίχιασμα
κ’ η ερωτική σας νάρκη
με το μύρο περνάει μέσ’ στην καρδιά μου.

Η πεταλούδ’ αν είμαι
που σας λείπει, ανοίχτε στων χειλιών μου
τη λαύρα, τη μισόκλειστη καρδιά σας.
Ή αν θέλετε, θα βιάσω
με μι’ άγνωστη λαχτάρα στη γενιά σας
το ανθένιο μυστικό σας,
τη λατρευτή που σας ορθώνει νειότη...
Η ανάσα μου, η πνοή σας
δεν ξέρω τι σας έγυρε τα φύλλα...
τι μούσβησε το φως μέσα στα μάτια.

Ω, φύγε μακριά μου
μακριά όσο μπορεί
κι’ αν σ’ αναζητήση θλιμμένη η ματιά μου
ονείρου που εσβήστη τα χνάρια να βρη.
Στιγμή πια σιμά μου
μη μένεις. Ωιμέ
ούτ’ ένα λουλούδι χλωρό στην καρδιά μου
κι’ αν συ πλανευτής θα πλανέψης κ’ εμέ.
Και πιότερο εμένα
τρελλή ’ναι η καρδιά.
Μου το ’παν τα μάτια σου τα φοβισμένα
θυμάμαι, την πρώτη στον κήπο βραδιά.

Μητέρα μου. παιδί σου εμέ πιστό
με αφήνει η κάθε μέρα που διαβαίνει.
Σε με το πρόσωπό σου εικονιστό
και μέσα μου η ψυχή σου φωληασμένη.
Δε σ’ ένοιωσα πριν να σε χωριστώ
μα η θύμησή σου ακέρια που μου μένει,
μου δείχνει εμένα, εκεί να εξιλαστώ
για πάντα θλιβερή μετανοιωμένη.
Πιστό παιδί σου. Τη μαρτυρική
ζωή σου στη ζωή μου να τη νοιώσω
Μητέρα μου καλή, πονετική.
Και στον κρυφό καημό σου, να μην δουν
τον πόνο σου όσοι αγάπαγες, να δώσω
και γω τα σπλάχνα μου – άνθη να μαδούν.

Ήρθες! ήρθες! πλημμύρισε η χαρά μου
κ’ η λαχτάρα με σφίγγει να με πνίξη.
Ήρθες, όσο κι’ αν μάκρυνεν ο χρόνος,
ο ίδιος χρόνος την πόρτα σούχει ανοίξει.
Ψυχή μου, γιατί μένεις λυπημένος;
Κυττάς το μαρασμό που μ’ έχει ντύσει
σαν την ομίχλη τη δειλινή ώρα;
Θες να σου πω το πως μ’ έχει απαντήσει;
Μα τι σημαίνει. Φαίδρυνε τα χείλη
στης πάναγνης χαράς μου το μεθύσι.
Τι σημαίνει πως ο χειμώνας ήρθε
πριν τίποτε για μένανε ν’ ανθίση.
Τώρα πια, όπως άλλοτε, δε θέλω
εύοσμα άνθη απ’ τα νεανικά σου χέρια.
Είμαι σεμνή. Με κάθαρεν η αγάπη
απ’ τα στολίδια, δες, μ’ έγδυσε πλέρια.
Κύττα πως αγωνίζεται η ψυχή μου
τα στέρεα της ζωής δεσμά να λύση.
ανέσπερον αστέρι να προφτάση
το αργυρό μέτωπό σου να φιλήση.


Χλωμή αδελφούλα
η μέρα φτάνει
και στα ματάκια σου
ύπνος δε φάνη.
Τι σε παιδεύει
κ’ έχεις την όψη
σκληρή; σαν ανθός
που τώχουν κόψει;
Βλέπω η ματιά σου
που δε λυγάει.
Τι σκέψη τάχα
να κυνηγάη;
Χλωμή αδελφούλα
- μη με μαλώσης.
Δε θες τα χέρια
σε με ν’ απλώσης;
Άλλοτε – αχ, πόσο
δεν το ξεχάνω,
δω, στη μικρουλα
καρδιά μου πάνω

Το μέτωπό σου
μου εμπιστευόσουν
κ’ ήσουν γαλήνια
σα να κοιμώσουν
Κι’ αλλοτε... αχ, τότε
μ’ είχες ξεχάσει.
Έκλαιες σα νάχες
τα πάντα χάσει
Μα της χλωμάδας
η αρρώστεια φάνη
το μετωπάκι σου
σα στεφάνι
Σφίγγει ολοένα.
Πια δε θυμάσαι.
- Χλωμή αδελφούλα
πες μου, κοιμάσαι;
Για την αρρώστεια σου
λέω. Θαρρούσα
να την νικήσω
πως θα μπορούσα.
Ξέρω τι αγάπες
κλείνεις στα στήθια.
Θέλεις λουλούδια
και παραμύθια.

Κάποτε μούπες
θαρρώ, θλιμμένη,
για μια ψυχουλα
πώχεις χαμένη.
Κι’ αυτό θα σ’ έχει
πολύ απελπίσει.
Την είχες πιότερο
από με αγαπήσει;
Χλωμή αδελφούλα
πια τι με νοιάζει...
Αχ, η ματιά σου
πως σκοτεινιάζει.
Τα παγωμένα
χέρια σου, Θέ μου...
Δε σ’ είδα τόσο
χλωμή ποτέ μου...
Σήμερα κιόλα,
πριν βασιλέψη
θα πάω στον κήπο
πούχες φυτέψει.
Όλα για μένα
θα ξανανθίσουν.
Θάμαι θλιμμένη,
θα μ’ αγαπήσουν.

Και θα μου δώσουν
κάτι δικό τους.
Τη δροσοχάρη,
το μυστικό τους.
Και μια ιστορία
θάχη καθένα.
Θα την μιλήσουν
σιγά σε μένα.
Για μια ψυχούλα,
για το αγεράκι,
το κρύο σύννεφο
κακό γεράκι.
Και θα στα φέρω
μ’ ακούς; Νυστάζεις;
Σα να κοιμάσαι
κι’ όμως κυττάζεις
Κάπου. Κοιμήσου.
Το φως σιμώνει.
Χλωμή αδελφούλα
δεν είσαι μόνη.
Είμαι κοντά σου,
σε νανουρίζω.
Τα βασανά σου
πικρά γνωρίζω.
Μονάχα ο ύπνος
δε λέει «θυμήσου».
Χλωμή αδελφούλα
Φέγγει... κοιμήσου..

Κάποια μέρα που εγείροταν περήφανα
της ψεύτικης ζωής το πανηγύρι
κ’ ένα σκληρό φως, άκαρπο βασίλευε
που αλλοιώνει τα πάντα και διεγείρει
μονάχα στη ζωή την πιο κοινή,
Το αναπάντητο ρώτημα με γέμισε
κ’ είδα με αμφιβολία και την ψυχή μου.
Τότε άνοιξε μιαν άβυσσο και κρύφτηκε
κ’ έμεινα, δίχως θλίψη, μοναχή μου
στην άσκοπη ζωή που δεν πονεί.
Και πέρασα έτσι. Τώρα που όλα κώπασαν
και του άλλου κόσμου το άγιο φως πλανιέται,
νοιώθω κάποια πνοή που έρχεται απόκοσμη
και δε μου κλαίει και δεν παραπονιέται
μόνο κρυφό σαν κάτι να κρατή.
Μου δείχνει το βραδάκι που όλο κ’ έρχεται
σα νάναι μια υπέρτατη καλωσύνη
και κάτι θέλει να μου πη, μα στέκεται.
λες κρύβει μια λαχτάρα, μια βιασύνη
σε κάποιο χαμογέλιο... νάναι αυτή;

Καρδιά μου, τούτη η ώρα εδώ που εστάθη
με μια δεσποτικιά γαλήνη, κάτι
έχει βαρύ, μ’ αγγίζει σαν το μάτι
του άγριου μοιραίου που λάθεψα πως χάθη.
Ο λογισμός μου τώρα αδυνατίζει
και σκύβει σαν ο ένοχος μπροστά σου.
Καμμιά φωνή να μου φωνάζη, στάσου.
Ούτε μια ελπίδα, εντός μου να φωτίζη.
Και δεν αντέχω, θα τ’ακούσης όλα,
τίποτα δεν εσκέπασεν η λήθη.
Θα σου τα πω σαν ένα παραμύθι
καρδιά μου ερημική κι’ ονειροπόλα.
Κύτταξε το βραδάκι αυτό που κλείνει
τόση γαλήνη κι’ όταν αντικρύζη
τον κάμπο είνε σα χάδι, δε δροσίζει
όμως, μια νοσταλγία μέσα μας χύνει...
Μαντεύω απ’ τη γαλήνη σου τι θλίψη
πικρή σε τρώει φτωχή καρδιά μου κ’ έρμη.
Της ύπαρξής σου σούκλεψαν τη θέρμη
κ’ η δρόσο του καημού σούχει απολείψει.

Λουλούδι που το φως σ’ είχε αγαπήσει
έμεινες μοναχά με τη λαχτάρα,
που αργά γίνηκε φλόγα και κατάρα
τίποτα πια ’πο σε να μην αφήση.
Είδα το φως αυτό να λιγοστεύη
τότε και σένα αγάλια να χλωμαίνης.
Σούειπα, θυμάσαι; Πρέπει να υπομένης
και σούδειξα τη σκέψη που πιστεύει.
Ήταν ωραία κάποτε, θυμάσαι;
την εκαμάρωσες και συ καρδιά μου.
Αχ, η αρμονία πως ώρμησε βαθιά μου
τότε. Μα σε είδα πάλι να λυπάσαι...
Τώρα, για σένα είνε όλα τελειωμένα.
Και τη στερνή πνοούλα έχεις αφήσει.
Η σκέψη μου που μάταια έχει ανθίσει
Μαδάει σε νεκράνθια σπαραγμένα.

Φιλάρεσκα αρωματισμένη η νύχτα πάλι
ήρθε κι’ ως τη φτωχή την κάμαρά μου,
μου ζήτησε ένα γέλιο, τη χαρά μου
και στο προκηρυγμένο μου έσκυψε κεφάλι.
Γιατί τη φιλαρέσκεια ακόμα αυτή σε μένα;
Ακόμα μια βρισιά στα αισθήματά μου.
Ξέρει καλά την ταπεινότητά μου
το μέγα Σύμπαν κ’ η ράβδος του Ποιμένα.
Ξέρει καλά πως κι’ αν τα χείλη στην πληγή μου
με ροδοκλώνια, παίζοντας, ανοίγει,
μια περηφάνια πάντοτε θα πνίγη
και τη βλαστήμια ακόμα στη σιγή μου

Όχι, δεν έχω δάκρια πια για σένα
ψεύτρα Νυχτιά, με τα διαμαντικά
και με τα μάτια σου τα ηλεκτρισμένα.
Στο κάλεσμά σου είμαι άφωνη σα μνήμα.
Και τα τραγούδια τα νοσταλγικά
κ’ οι έρωτες μου σαν το κομμένο νήμα.
Άλλοτε πίστευα στην ομορφιά σου
κι’ όλη καρδιά γινόμουν να πονή.
Κι’ απ’ τις αγάπες σου κι’ απ’ τα καρφιά σου.
Τώρα βλέπω με φρίκη να σιμώνης.
Με με χαϊδεύεις έτσι ταπεινή,
το μίσος μου μονάχα δυναμώνεις

Κυττάξτε με στοιχεία της Φύσης
ψυχρά στοιχεία χωρίς ψτχή.
Ωραίε Υμηττέ συ θα με αφήσης
ή εγώ θα φύγω μοναχή;
Κυττάξτε με, έχω ένα τρυπάνι
μέσ’ στο κεφάλι μου βαθιά.
Τίποτα τούτο δε σας κάνει;
Στοιχεία χωρίς σταλιά καρδιά.
Είχα ζήσει να μαντέψω
το μυστικό σας μια εποχή.
Τη θλίψη σας να γαληνέψω
σεις δυνατά και γω φτωχή.
Είχε η καρδιά μου κ’ ένα δάκρι
για κάθε σας κρυφό χαμό.
Χωρίς εσάς, σε καμμιάν άκρη,
ποτέ δεν είχα αναπαμό.
Εδώ οι κροτάφοι μου που ισκιώνουν
γέμιζαν σκέψη τρυφερή
τότε για σας. Μα τώρα λυώνουν
κ’ η σκέψη είναι ζοφερή.

Κυττάξτε το τρυπάνι που έχω,
πονώ φριχτά στην κεφαλή
και να σας στείλω δεν αντέχω
το τελευταίο μου φιλί.
Αγάλια θα συρθώ ως τα πόδια
εκεί του αντικρυνού βουνού
κι’ απ’ τα στερνά μου ακόμα εφόδια
θα σας μοιράσω καθενού.
Έπειτα στο αίμα βουτηγμένη
του πληγωμένου κεφαλιού,
θ’ αφήσω μια κραυγή πνιγμένη
σας κρώξιμο άγριου πουλιού.

Δεν τραγουδώ παρά γιατί μ’ αγάπησες
στα περασμένα χρόνια.
Και σε ήλιο, σε καλοκαιριού προμάντεμα
και σε βροχή, σε χιόνια,
δεν τραγουδώ παρά γιατί μ’ αγάπησες.
Μόνο γιατί με κράτησες στα χέρια σου
μια νύχτα και με φίλησες στο στόμα,
μόνο γι’ αυτό είμαι ωραία σαν κρίνο ολάνοιχτο
κ’ έχω ένα ρίγος στην ψυχή μου ακόμα,
μόνο γιατί με κράτησες στα χέρια σου.
Μόνο γιατί τα μάτια σου με κύτταξαν
με την ψυχή στο βλέμμα,
περήφανα στολίστηκα το υπέρτατο
της ύπαρξής μου στέμμα,
μόνο γιατί τα μάτια σου με κύτταξαν.
Μόνο γιατί όπως πέρναα με καμάρωσες
και στη ματιά σου να περνάη
είδα τη λυγερή σκιά μου, ως όνειρο
να παίζει, να πονάη,
μόνο γιατί όπως πέρναα με καμάρωσες.
Γιατί δισταχτικά σα να με φώναξες
και μου άπλωσες τα χέρια

κ’ είχες μέσα στα μάτια σου το θάμπωμα
- μια αγάπη πλέρια,
γιατί δισταχτικά σα να με φώναξες.
Γιατί, μόνο γιατί σε σέναν άρεσε
γι’ αυτό έμεινεν ωραίο το πέρασμά μου.
Σα να μ’ ακολουθούσες όπου πήγαινα,
σα να περνούσες κάπου εκεί σιμά μου.
Γιατί, μόνο γιατί σε σέναν άρεσε.
Μόνο γιατί μ’ αγάπησες γεννήθηκα,
γι’ αυτό η ζωή μου εδόθη.
Στην άχαρη ζωή την ανεκπλήρωτη
μένα η ζωή πληρώθη.
Μόνο γιατί μ’ αγάπησες γεννήθηκα.
Μονάχα για τη διαλεχτήν αγάπη σου
μου χάρισε η αυγή ρόδα στα χέρια.
Για να φωτίσω μια στιγμή το δρόμο σου
μου γέμισε τα μάτια η νύχτα αστέρια,
μονάχα για τη διαλεχτήν αγάπη σου.
Μονάχα γιατί τόσο ωραία μ’ αγάπησες
έζησα, να πληθαίνω
τα ονείρατά σου, ωραίε που βασίλεψες
κ’ έτσι γλυκά πεθαίνω
μονάχα γιατί τόσο ωραία μ’ αγάπησες.

Την ομορφιά που κλείνω μέσα μου
κανείς δεν θέλω να τη νοιώση.
Δε θα μπορούσε να τη σίμωνε
χωρίς γι’ αυτό να τη πληγώση.
Έχω ένα κρίνο, κρίνο ολάνοιχτο
χωρίς καμμιά σκιά στην όψη.
Καμμιά ηδονή δεν επεθύμησε
να το φιλήση, να το κόψη.
Έχω ένα ρόδο που ζυγιάζεται
πάνω στην ίδια του τη φλόγα
κ’ είναι σα νάγινε ολοκαύτωμα
και να σιωπούσε και να ευλόγα.
Μια μαργαρίτα πούνε αμφίβολη
μ’ όλο το ναι που λέει η καρδιά της.
Μόνον αφήνει να λικνίζεται
παθητικά την ομορφιά της.
Κι’ άλλα λουλούδια πούνε σύμβολα
κι’ άλλα μονάχα που μεθούνε,
μα τόσο είνε όλα λεπτοκάμωτα,
φανταστικά μόνον ανθούνε.
Την ομορφιά που κλείνω μέσα μου
κανείς ποτέ δε θα τη νοιώση.
Κι’ αν την πληγώση θάναι ανίδεος
κι’ ούτε γι’ αυτό θα μετανοιώση.


Αχ, η καρδιά μου νοσταλγεί,
τώρα που φεύγει η μέρα,
το ροδινό ξημέρωμα,
τον ήλιο, τον αιθέρα.
Τα παιδικά χαμόγελα,
το κύμα που απαντούσε
στο φλοίσβημα της πρόσχαρης
φωνούλας μας που αχούσε.
Τη βάρκα που λικνίζοταν
στη μέθη μας του ονείρου,
το αβρό τραγούδι που έσμιγε
τη σιγαλιά του απείρου.
Τη χαραυγή που ρόδιζε
τα σεντεφένια πλάτια,
την πεθυμιά την άχραντη
στ’ αγγελικά μας μάτια.
Αχ, η καρδιά μου νοσταλγεί,
τώρα που η μέρα σβήνει,
της ομορφιάς το πέρασμα,
τη νειότη που μ’ αφήνει.


Έλα γλυκέ, κι’ αν φτάνη η νύχτα
και το σκοτάδι δε σ’ αρέση,
αστέρινο θαμπό στεφάνι
η αγάπη μου θα σου φορέση.
Στο ταραγμένο μέτωπό σου
αργά τα δάχτυλα θα σύρω
κι’ ό,τι είνε πάθος στην καρδιά σου
θ’ ανθίση δάκρια και μύρο.
Θα σου καρφώσω ένα λουλούδι
τ’ όνειρο πάνω στην καρδιά σου,
θα πλέξω τα ξερά τα φύλλα
με τα κατάχλωρα μαλλιά σου.
Το δέσμιο πόθο μου θ’ αφήσω,
μια πεταλούδα ναρκωμένη,
κ’ έτσι στα χείλη σου θα νοιώσης
κάτι σα γύρη να σου μένη.
Έλα γλυκέ κι’ ας φτάση η νύχτα.
Θα φέγγη η νειότη σου με θλίψη
το σκοτεινό να υφαίνω πέπλο
που ηδονικά θα με καλύψη.


Δε μ’ έφτανε ούτε καν αχός
μέσ’ στη ζωή που ζούσα.
Κ’ η θύμηση λιγόθυμη
των όσων αγαπούσα.
Κ’ ήρθε η ματιά σου γελαστή
εαρινή ελπίδα
και για τα που μου λείψανε
μου μίλησε μ’ ελπίδα.
Μα είνε οι χαρές μας φτερωτές
και το φθινόπωρο είνε
μέσα στην ίδια μου φωνή
που σου φωνάζει: μείνε.
Και της ματιάς σου ο γελαστός
ήλιος θα βασιλέψη
και τ’ όνειρο θα ξεχαστή
προτού καν αληθέψη.


Δε μ’ έφτανε ούτε καν αχός
μέσ’ στη ζωή που ζούσα.
Κ’ η θύμηση λιγόθυμη
των όσων αγαπούσα.
Κ’ ήρθε η ματιά σου γελαστή
εαρινή ελπίδα
και για τα που μου λείψανε
μου μίλησε μ’ ελπίδα.
Μα είνε οι χαρές μας φτερωτές
και το φθινόπωρο είνε
μέσα στην ίδια μου φωνή
που σου φωνάζει: μείνε.
Και της ματιάς σου ο γελαστός
ήλιος θα βασιλέψη
και τ’ όνειρο θα ξεχαστή
προτού καν αληθέψη.

Μέσ’ στο σπιτάκι μου ήταν μια φορά
της ξεγνοιασιάς το μύρο.
Και γω ήμουν το τραγούδι με φτερά
που ξεπετιόταν γύρω.
Μα λίγο λίγο πίκραινε ο σκοπός
στα παιδικά μου χείλη
και σάμπως ένας χρόνος αγριωπός
νάχε άξαφνα ανατείλει.
Λυγίστη του πατέρα μου η βουλή
στα θαλασσιά του μάτια
κ’ έκλεισαν σα να βάρυναν πολύ.
Μέσ’ στ’ άφωνα δωμάτια,
Περήφανη η μητέρα μου κι’ ορθή
στα πλουμιστά σαντάλια,
λες άφησε η ψυχή της να παρθή
στοχαστική σαν ντάλια.
Και τα παιδιά της πίκρας το γραφτό
να ζουν και να σωπάνε
και φύλλα απώνα ανώφελο φυτό
σκορπίστηκαν και πάνε.

Κρυφά, βουβά τα δάκρυα του καημού
στέγνωσαν στα χλωμά τα μάγουλά μου
και στάθηκα το νόημα του χαμού
ζητώντας άθελά μου.
Και στάθηκα ρωτώντας το γιατί
στα πλούσια, στα περήφανα στολίδια
κ’ είπα, νάταν η αγάπη τάχα αυτή;
η ζωή μην ήταν η ίδια;
Και στάθηκα ρωτώντας το γιατί
εκεί που άλλοτε η νειότη μου ευωδούσε
κι’ άκουσα μια φωνή, μια βαρετή
φωνή που προβοδούσε.
Κ’ έμεινα εκεί στημένη, ως που σιγά
το ρώτημα σε γέλιο απολιθώθη
και το βαθύ σκοτάδι που σιγά
στα μάτια μου καρφώθη.
Καμμιά φωνή δε φτάνει απ’ τα πολλά
τα δυνατά πριν ’πο μένα πήγαν.
Οι γνωστικοί με κύτταξαν καλά
κ’ είπαν πως είμαι φάντασμα και φύγαν.


Ποια μοίρα να μου ετοίμασε το πέρασμα,
ποιο πνεύμα μ’ έχει πάρει,
τη νύχτα απόψε τη φθινοπωριάτικη
μ’ ένα μεγάλο θλιβερό φεγγάρι.
Στον κήπο του Ζαππείου, φωλιά του έρωτα;
Εγώ μια σκιά που σέρνεται στο χώμα,
ένα φύλλο που πια τη ρίζα του έχασε
και που το παίρνει ο άνεμος ακόμα.
Έρημα τα δρομάκια, έρημοι οι πάγκοι του.
Το σπάνιο φύλλωμα σωπαίνει
αμφίβολα. Προ μιας στιγμής εφύγανε
οι ερωτευμένοι.
Εδώ ένας νέος σκυθρωπός ετοίμαζε
κάποια χαρά στην παθιασμένη ζωή του.
Φιλούσε ενός μικρού χεριού τα δάχτυλα
μεθούσεν η συλλοή του.
Εκεί, κάποιος ποτέ που δεν επίστεψε
ζητά απ’ τα ωραία χείλη
το μάταιον όρκο. Πόσο πιο καλλίτερα
νάτανε σιωπηλά και να τα εφίλει.
Εδώ, πάνω σ’ αυτό το αρχαίο μάρμαρο
είχε καθήσει η κόρη κ’ ένας άντρας ξανθός σαν ήλιος, το είδωλο
της αγάπης εθώρει.
Κάποιος, μέσ’ στις σκιές που όλο βαθαίνουνε,
ένας θεός που εξιλασμό ζητούσε,
μιας παρθένας το σώμα ξέσκεπο άπλωσε
και της νύχτας τα πνεύματα καλούσε.
Στον πάγγο που το βάρος τον γονάτισε
τον έδειρε μια τρικυμία,
κλαίγανε, κλαίγαν δυο ψυχές που αρρώστησαν
και δεν τους δίνει η αγάπη τους χαρά καμμία.
Τόσα φιλιά και κρυφοαναστανέγματα
σε μια στιγμή πως σβήσαν!
Το αγέρι του φθινόπωρου δυνάμωσε
κ’ οι ερωτευμένοι φύγαν και μ’ αφήσαν.
Να, μόλις φύγαν. Μένει ακόμα το άρωμα
τριγύρω εδώ χυμένο.
- Και γω μια σκιά που δε θα με υποψιάζονταν
κανείς, τι θέλω εδώ, τι μένω;


Ας περάσει πια η μέρα με το φως της.
Η νύχτα γιατί τόσο αργοπορεί;
Στων πεύκων τις σκιές μια πολυθρόνα
με καρτερεί.
Των θαλάμων θα σβήσουνε τα φώτα
κι’ ο ύπνος θάρθη σα λιγοθυμιά.
Ένα αδειανό κρεββάτι, εδώ δίνει
εντύπωση καμμιά.
Θα με διπλώση το σκοτάδι κι’ όπως
μέσ’ στις βαθιές σκέψεις θα μπερδεφτώ,
πως είμαι θα πιστέψω πάλι κάτι
από τον κόσμο αυτό.
Μέσα στο φόβο θα βαθαίνη η νύχτα
όταν ο άνεμος θάρθη ξαφνικά.
Ο ευκάλυπτος τα μαλλιά του θα τινάξη
και των ονείρων μαζί τα μυστικά.
Το μυστικόν αγώνα θα γροικάω
του φθινοπώρου, ανίκητος εχθρός.
Θα με λικνίζη χαρωπό τραγούδι
ο απελπισμένος θρος.
Κι’ αν δεν την καρτερώ, ξέρω πως θάρθη
η γάτα αυτή που νυχτοπερπατεί,
μια γάτα που δεν ξέρει τι είνε χάδι
και δεν το δίνει και δεν το ζητεί.


Του φθινοπώρου η πνοή περνάει
στα δέντρα που δεν τα φοβίζει
καταστροφή.
Ο ευκάλυπτος την κυβερνάει,
μιλούν σα φίλοι και λυγίζει
τη νέα κορφή.
Ο πεύκος άκουε μεθυσμένος
κάποιονε θρύλο που θρηνούσε
μέσ’ στα κλαδιά.
Θυμάται που συλλογισμένος
ο ερωτικός ποιητής περνούσε,
όλος καρδιά.
Τα μάτια του γέμιζε ο πόνος.
Στα σφραγισμένα χείλη ανθούσε
το χλωμό φως.
Ο ποιητής περνούσε μόνος.
Του τραγουδιού του ακόμη αχούσε
ο στεναγμός.
Μα τώρα σιώπησε η καρδιά του
Και μόνον ο έρωτάς του μένει
και περπατεί.
Και όλοι μας λέμε είναι η σκιά του
που τριγυρίζει. είναι η θλιμμένη
σκιά του ποιητή.

Σ’ ένα γλέντι με κάλεσαν οι συντρόφοι.
Δε θ’ αρνηθώ. Θα πάω να λησμονήσω!
Θα φορέσω το κόκκινό μου φόρεμα
και την ίδια ομορφιά μου θα φθονήσω.
Το νεκρό πώχω μέσα μου περήφανα
και στοργικά μαζί μου θα τον πάρω.
Θάμαι χαρωπή, σα μυστικόπαθη
θάμαι μια αποσταλμένη από το Χάρο.
Οι μελλοθάνατοι σύντροφοι στο γλέντι τους
κι’ αν πίνουνε κρασί δε θα μεθούνε.
Μια κατάρα θα στέκεται στο πλάι τους
μα θάμαι ωραία και δε θα υποψιασθούνε.
Έπειτα ένα τραγούδι θα ζητήσουνε
μήπως σε μια χλωμή χαρά ελπίσουν,
μα τόσο αληθινό θαν’ το τραγούδι μου
που σαστισμένοι θα σωπήσουν.





σε πολύτιμο χώρο βαλμένο,
κοίτα να το λέει
η καρδιά σου!
. 11
Στα κλαδιά της αυγής
 

Χαράζει. Δρόμος γυμνός.
Μια πεταλούδα.
Στα κλαδιά της αυγής
όνειρα μεταξένια
θροϊζει η μέρα.
Τριαντάφυλλα
σε πολυτελές βάζο.
Βρώμικο νερό.
Φύλλα ξερά.
Άνθη σάπια. Μυρωδιά
δόξας ληγμένης.
. 13
Άδειο συντριβάνι.
Θροϊζουν τα φύλλα
απ’ τα χελιδόνια.
Ήχος σιγαλιάς.
Αύρα αγγέλων μυρώνει
τις προσευχές μου.
Παγώνουν τα χέρια
τη νύχτα ψηλαφώντας.
Λάμπουν τ’ άστρα.
Λυγίζει τα δέντρα
το χιόνι. Λάμπουν τ’ άστρα
μες απ’ τα κλαδιά.
 

στο σαλόνι του μυαλού
τα ποιήματα.
Ψάρια στη γυάλα.
Ωκεανός ονείρων.
Γυάλινα κλουβιά.
Δόξα.
Το συνηθίζει
να γελά πριν γκρεμίσει.
Μικρός ποιητής.
Σχισμένα τα χαρτιά του.
Θύτες που γελούν.
. 15
Προσευχή απλή.
Ρόδο στο θρόνο του Θεού.
Επανάσταση.
Προσευχή απλή.
Αηδόνι στο κλαδί
του καλοκαιριού.
Ζεστό πρωινό
κήρυκας του καύσωνα.
Δροσοσταλίδες.
Νότες τριζονιών.
Άστρα καρφιτσωμένα
Στη δροσιά τ’ουρανού.
Πανσέληνη σιγαλιά

Έξω, η φύση γιορτάζει
Το καλοκαίρι.
Τζιτζίκι μικρό,
κρυμμένο διαλαλείς
το καλοκαίρι.
Προς τη θάλασσα
ακούραστο οδεύει
γάργαρο νερό.
Όνειρα που χάνονται
στη θάλασσα του κόσμου.
Κλειστό κοχύλι.
Σβησμένο ηφαίστειο
λάβα πόνος.
. 17
Κούπες τα χέρια μου
και κάνει ο άνεμος
πως τον έπιασα.
Κούπες τα χέρια μου.
Συλλέγω τον ουρανό
που βρέχει ζωή.
Σπασμένο παγκάκι.
Μούχλα. Ίσα που χωρά
ο γέρος άστεγος.
Πουλί στα χέρια του Θεού
κουρνιάζει η προσευχή του.
 

Κηρύχτηκε πόλεμος
σ’ άγραφο χαρτί.
Λακκούβα νερό.
Βαθιά γαλάζια λίμνη
ξένοιαστου παιδιού.
Ξεφλουδισμένοι
τοίχοι. Τρύπες. Έρημες
φωλιές χελιδονιών.
Ερειπωμένο
σπίτι. Ιστοί αράχνης.
Μυρωδιά μούχλας.
Μια ηλιαχτίδα πέφτει
στην ανάπηρη κούκλα.
. 19
Δοκάρια τρίζουν
στο φύσημα του βοριά.
Γυαλιά θρύψαλα.
Αγάπη άδεια σα βοριάς
σ’ ερειπωμένο σπίτι.
Άδειος δρόμος.
Στο φως του φεγγαριού
παλιός φανοστάτης.
Βόλτα σε Μαγιάτικη νύχτα
Ι
Έρημος δρόμος.
Σταμάτησε η βροχή.
Βήματα βουβά.
Μόνο τα δάκρυά μου
Βρέχουν πια την άσφαλτο.
ΙΙ
Έρημος δρόμος.
Πάει κι αυτή η μέρα.
Φεγγάρι, που είσαι;
ΙΙΙ
Αυτοκίνητο
που δε σταματά. Πάλι
μόνος ο δρόμος.
 

I
Στα δύο κόβει
το φεγγαρόφωτο,
μια ενυδρίδα.
Έναστρες ιδέες κλωσσά
η γαλήνια νύχτα.
II
Στην ομίχλη βουτά
ολόγιομο φεγγάρι
η καρδιά μου.
III
Οι δύο λίμνες.
Πινέλο η ομίχλη
βάφει τα βουνά.
Θείο κέντημα. Φάλτσες
κλωστές πνίγουν τη στιγμή.
. 21
Ο μουσικός με τ’ ακορντεόν
Ι
Μελωδία νέκταρ.
Μέλισσα κι εγώ τρυγώ
τις αναμνήσεις μου.
ΙΙ
Τραγούδι πικρό.
Γύρη στα μάτια τ’ αγέρα
παλμός δακρύων.
ΙΙΙ
Αλαφροπερπατά
ο ήχος στην καρδιά μου.
Ρόδινο δείλι.
ΙV
Γλιστρά το τραγούδι
απ’ τα δάχτυλα της καρδιάς.
Νέο ποίημα.
 Β

Ι
Στην ξέπλεκη
κουρνιάζει δροσιά του νερού
γάργαρος ήλιος.
ΙΙ
Κελαρύζει
στο θρόισμα της πλάσης
καβάλα, η καρδιά.
Γαλήνη καταρράκτης
Ξεχύνεται στην ψυχή.
ΙΙΙ
Ακατάπαυστη
καντάδα κάνει το νερό
στα πλατάνια.
ΙV
Ακκομπανιάρει
τα πουλιά που κελαηδούν
το γάργαρο νερό.
. 23
V
Ον τρόπο επιποθεί η έλαφος επί τας πηγάς των υδάτων,
ούτως επιποθεί η ψυχή μου προς σε, ο Θεός 
Ακατάπαυστα
γάργαρο νερό κυλά
Ήλιο κουβαλώντας.
Μύριες στάλες προσευχής
αγγίζουν τον ουρανό.
 

Ι
Σκότος σκεπάζει
την πλάση. Το φεγγάρι
πήρε άδεια.
ΙΙ
Ουρλιάζειο Βοριάς.
Δέντρα που σκύβουν μπρος του
προσκυνώντας τον.
Φύλλα ξερά στη ράχη του
όνειρα μαραμένα.
ΙV
Ακινησία.
Κούπα η νύχτα και πίνω
τη γαλήνη της.
Χρόνος
I
Στρείδι που γεννά
λευκά μαργαριτάρια
στο βυθό χωμένο.
Τι αιωνιότητα
που κυλά στις φλέβες του.
II
Γλυκιά απλότητα
κυνηγημένη
στην αρένα του χρόνου
απ’ τα λιοντάρια
της Ματαιότητας.
. 25
Της Αντίστασης.
Ι
Λυσσά ο βοριάς.
Κουλουριάζεται η φύση
μαστιγωμένη.
Παιδιά κρεμούν στη ράχη του
αεροπλανάκια.
ΙΙ
Ραγισμένος δρόμος.
Μαργαρίτα ορθώνει
φλόγες αντίστασης.
ΙΙΙ
Έσπασε ο δρόμος
και φάνηκε το χώμα
από κάτω.
IV
Σπίθες στη στάχτη.
Όνειρα κι οράματα
Επανάστασης.
V
Σπίθα άτακτη
καραδοκεί στις στάχτες.
Επανάσταση.
 

Στο υδάτινο
ξαποσταίνει πάπλωμα
η μέρα που δύει.
ΙΙ
Γλιστρά το δείλι,
άλικο, στη σιωπή
της θάλασσας.
ΙΙΙ
Πάλι ξέφυγε
του δειλινού το χρώμα
απ’ την πένα μου.
. 27
Στάλες Πάσχα
Ι
 Τέτρωται Άδης, εν τη καρδία δεξάμενος
 τον τρωθέντα λόγχη την πλευράν
 και στένει πυρί Θείω δαπανώμενος...
 
Ήλιος σφαλιστός.
Παράλυτος αγέρας.
Βουβά τα πουλιά
ακούν τον απόηχο
της συντριβής της Πύλης.
ΙΙ
Κυριακάτικες
δροσοσταλιές. Άγγελος
το Φως θροίζει.
ΙΙΙ
Ούτ’ ένα σύννεφο.
Νέκταρ δροσιάς κλωσσάει
φρέσκο αγέρα.
Αχτίδες παραδείσου
καινή γεννούν αυγή.
 

Κίτρινα φύλλα
στη λίμνη. Μαγιάτικη
τα λικνίζει αύρα.
Από φύλλο σε φύλλο
πηδώντας οι σκέψεις μου
τη χαραμάδα περνούν
του ορίζοντα
για να κουρνιάσουν στον ήλιο.
. 31
Ασέληνη νύχτα
Ι
Φώτα της πόλης.
Νότες φάλτσες
στης σιωπής
το πεντάγραμμο.
Κι η προσευχή
ακόμη,
κουνά
πιο σιγά
τα φτερά της
μην τυχόν
και ταράξει
την προσευχή
της σιωπής.
ΙΙ
Αφέγγαρη σιωπή.
Φωτοχυσία της Δόξας
του Δημιουργού.
 

Ι
Ήχος της σιωπής
κουρνιασμένος στης νύχτας
τα σκεπάσματα.
ΙΙ
Ταξιανθίες
ανεξερεύνητης σιγής
απλώνουν ακτίνες
έναστρης μουσικής
στο δωμάτιό μου.
Λευκό χαρτί ο νους
στίχο στίχο γίνεται
κι αυτός σιγή.
. 33
Στάλες βροχής
Στάλες βροχής
λαμπυρίζουν
πάνω στα χαλάσματα.
Κισσός απτόητος
αναρριχάται
τη μούχλα του χρόνου
ποδοπατώντας.
Σκαλωσιά
για καινή ποίηση
σα μουσική
που ανασταίνεται
απ’ τον τάφο
του χρόνου.
 

Θροΐζει τα φύλλα
η θαλασσινή αύρα
σαν καρδιές
που κεντρίζει
ο πόθος του έρωτα
στα γεννοφάσκια του
τότε που οι ματιές
δεν έχουν γίνει ακόμη φιλί
κι αφρίζει το αίμα
ποθώντας αγκαλιές,
κύμα που σκάει στην ακτή
κι ακολουθεί κι άλλο,
ευωχία σκιρτημάτων.
. 35
Αν όταν ξυπνήσεις
στην Αρχοντούλα
Αν όταν ξυπνήσεις
σου λείπει κάτι
είναι που έκλεψα
ένα φιλί απ’ τα χείλη σου.
Ήταν τόσο νόστιμα
μα δίστασα να σε ξυπνήσω
γιατί ήσουν όνειρο
που ρέει στάλα στάλα στην καρδιά
και δεν πίστευα
πως ένα τέτοιο όνειρο
ποτίζει έρωτα τον ξύπνιο μου.
 

Χρυσοπόρφυρο δείλι
στο πρασινογάλαζο νερό
απλώνει το φως
στάλα στάλα η νύχτα
να τ’ αλαφροπερπατήσει
και τ’ άστρα της
μ’ αυτό να χρίσει.
. 37
Πουλιά πετούν
Πουλιά πετούν
από πάνω μου.
Στάλες Θεού
στο άνυδρο πεντάγραμμο
της αυλής μου
νότες ουράνιου τόξου
στα μαυρισμένα
απ’ το μελάνι
της καθημερινότητας
άνθη μου.
 

Φεγγαρόφωτο
πουλί αργυρό
στις καλαμιές κουρνιασμένο.
Άστρα καημοί
και προσευχές
στον ουρανό
κουρνιασμένες.
. 39
Με λίγα τζιτζίκια συντροφιά
Μικρό ποίημα
νήπια τα φτερά
του πενταγράμμου σου
για μια τέτοια καντάδα.
Το μολύβι
θέλοντας και μη
σταματά για ν’ ακούσει.


Μαχαίρι σχίζουν
το κρύο οι καμπάνες.
Ήλιος γελαστός
διαπερνά τα κλαδιά
της λεμονιάς
και με τη γεύση της
στα χείλη του
φτερά δίνει στον αέρα
της Άνοιξης
στην αυγή που μόλις ξύπνησε
και διψά να γίνει
ένα ταπεινό κλαδάκι του.
. 41
Βόλτα σε Μαγιάτικη νύχτα:
Γυρίζοντας σπίτι
Έρημος δρόμος.
Σκυλί που αλυχτά.
Δάκρυα οι μνήμες
δραπετεύουν
στον ελεύθερο αέρα.
Μια πυγολαμπίδα,
και κάνω να την πιάσω,
μου ξεφεύγει. Σκότος.
Σκυλί που αλυχτά.
 

Έντομα
οι ιδέες
βουίζουν
γύρω
απ' το κεφάλι
και τα χέρια μου
κι εγώ παίρνω
την απόχη μου
και τις πιάνω.
Εκτός κι αν
με προλάβει
βατράχι
η καθημερινότητα
με την εντομοκτόνο
γλώσσα της.
. 43
Στίχοι βαρίδια
Στίχοι βαρίδια
στην αδύνατη πλάτη
και πάνω τους βιβλία πολλά
να τους περιπαίζουν
βλέμμα στο τσιμέντο πεταμένο
και κοκκινίζει
απ’ το λίγο χώμα της πλάσης
που ξετρύπωσε
ποίημα μικρό σα μυρμήγκι
που χτίζει τη φωλιά του
σε μέρη που ανθρώπου νους
δε χωράει! 

Μυρωδιά πασχαλιάς
καβάλα στο δειλινό.
Τριζόνι κρυμμένο
μοιρολόι αρχίζει
στον αποσπερίτη
για τους αυγερινούς του
που ποτέ δεν τόλμησε
να τους κάνει μέρα.
ΙΙ
Μυρωδιά πασχαλιάς.
Λάμπει το λευκό κλουβί
στο φως των άστρων.
. 45
ΙΙΙ
Λάμπει το φως των άστρων,
στη μυρωδιά της πασχαλιάς
φιλτραρισμένο,
πάνω στα φτερά
του πουλιού που ποτέ
δεν έπαψε να ραμφίζει
τα κάγκελα του κλουβιού
για τη μέρα κείνη
που λεύτερο θα κουρνιάζει
στις πασχαλιές
υπό το φως των άστρων.
 


Μισοφέγγαρο
σιγά σιγά
πανσέληνο ετοιμάζει.
Με κάθε κύλισμα της μέρας
ανακτά το χαμένο έδαφος
για να λάμπει
σ’ όλο του το μεγαλείο
με το φως το Ήλιου.
. 47
Ποίηση
Απομονωμένη λέξη
γυμνή
καυτές χαίνουσες πληγές
αίμα ποτάμι
πάνω στα βράχια
της τόλμης
που τα κατασπαράζουν
με το φαρμάκι τους
οι Λερναίες Ύδρες
των κυμάτων
του κόσμου
και παραδίπλα
ένας δαυλός αναμμένος
που δεν τολμάνε
να ζυγώσουν.
 
 
οταν ο ηλιος δυει
οι σκεψεις γινονται γραπτα


ενας μικρος
γυριζει το δισκο
στη ροκ πλευρα
ο δισκος οφειλει να σεβεται
πρωτιστως τον ακροατη
κ’ επειτα το πικ-απ
εχει κ’ αυτο την ιστορια του
κ’ ερωτοτροπεί με τη βελόνα
οταν το γρατσουνα
οπως αρεσει στη μανα
του μικρου να ξινει
το μουνι της

αν ξυπνουσαμε
με τα ματια καποιου αλλου
θα πονταρα σ’ εκεινα
που δεν γνωριζουν απο φοβο
οταν αναβουν τα φωτα
της Λιοσιων


δε με δουλευεις
οταν μου λες εγω για σενα
κ’ εισαι σταρχιδια σου
δε σε δουλευω
οταν σου λεω εγω για σενα
κ’ ειμαι σταρχιδια μου
V
εδω
ελλησποντος
κατι οικειο
μια παυση


τα καταστηματα
ειναι μικρα πρασινα ανθρωπακια
που τα παταω με τη σολα
του παπουτσιου μου
και κανουν κλατς


το φθινοπωρο ειναι μια μυγα
που γυροφερνει το κρανιο


Άφησέ με να έρθω μαζί σου. Τι φεγγάρι απόψε!
Είναι καλό το φεγγάρι, - δε θα φαίνεται
που άσπρισαν τα μαλλιά μου. Το φεγγάρι
θα κάνει πάλι χρυσά τα μαλλιά μου. Δε θα καταλάβεις.
Άφησέ με να έρθω μαζί σου.
Όταν έχει φεγγάρι μεγαλώνουν οι σκιές μες στο σπίτι,
αόρατα χέρια τραβούν τις κουρτίνες,
ένα δάχτυλο αχνό γράφει στη σκόνη του πιάνου
λησμονημένα λόγια δε θέλω να τ ακούσω. Σώπα.
Άφησε με να έρθω μαζί σου
λίγο πιο κάτου, ως την μάντρα του τουβλάδικου,
ως εκεί που στρίβει ο δρόμος και φαίνεται
η πολιτεία τσιμεντένια κι αέρινη, ασβεστωμένη με φεγγαρόφωτο,
τόσο αδιάφορη κι άυλη
τόσο θετική σαν μεταφυσική
που μπορείς επιτέλους να πιστέψεις
πως υπάρχεις και δεν υπάρχεις
πως ποτέ δεν υπήρξες, δεν υπήρξε ο χρόνος κι η φθορά του.
Άφησε με να έρθω μαζί σου.....
Θα καθίσουμε λίγο στο πεζούλι, πάνω στο ύψωμα,
κι όπως θα μας φυσάει ο ανοιξιάτικος αέρας
μπορεί να φανταστούμε κιόλας πως θα πετάξουμε,
γιατί, πολλές φορές, και τώρα ακόμη,
ακούω τον θόρυβο του φουστανιού μου
σαν τον θόρυβο δύο δυνατών φτερών που ανοιγοκλείνουν,
κι όταν κλείνεσαι μέσα σ αυτόν τον ήχο του πετάγματος
νιώθεις κρουστό το λαιμό σου, τα πλευρά σου, τη σάρκα σου,
κι έτσι σφιγμένος μες στους μυώνες του γαλάζιου αγέρα,
μέσα στα ρωμαλέα νεύρα του ύψους,
δεν έχει σημασία αν φεύγεις ή αν γυρίζεις
κι ούτε έχει σημασία που άσπρισαν τα μαλλιά μου,
(δεν είναι τούτο η λύπη μου η λύπη μου 


είναι που δεν ασπρίζει κι η καρδιά μου).
Άφησε με να έρθω μαζί σου
Το ξέρω πως καθένας μοναχός πορεύεται στον έρωτα,
μοναχός στη δόξα και στο θάνατο.
Το ξέρω. Το δοκίμασα. Δεν ωφελεί.
Άφησε με να έρθω μαζί σου....
Τούτο το σπίτι στοίχειωσε, με διώχνει θέλω να πω έχει παλιώσει
πολύ, τα καρφιά ξεκολλάνε,
τα κάδρα ρίχνονται σα να βουτάνε στο κενό,
οι σουβάδες πέφτουν αθόρυβα
όπως πέφτει το καπέλο του πεθαμένου
απ' την κρεμάστρα στο σκοτεινό διάδρομο
όπως πέφτει το μάλλινο τριμμένο γάντι της σιωπής
απ' τα γόνατά της
ή όπως πέφτει μιά λουρίδα φεγγάρι στην παλιά,
ξεκοιλιασμένη πολυθρόνα.
Κάποτε υπήρξε νέα κι αυτή, - όχι η φωτογραφία που κοιτάς
με τόση δυσπιστία
λέω για την πολυθρόνα, πολύ αναπαυτική,
μπορούσες ώρες ολόκληρες να κάθεσαι
και με κλεισμένα μάτια να ονειρεύεσαι ό,τι τύχει
- μιάν αμμουδιά στρωτή, νοτισμένη, στιλβωμένη από φεγγάρι,
πιο στιλβωμένη απ' τα παλιά λουστρίνια μου που κάθε μήνα τα δίνω
στο στιλβωτήριο της γωνίας,
ή ένα πανί ψαρόβαρκας που χάνεται στο βάθος
λικνισμένο απ' την ίδια του ανάσα,
τριγωνικό πανί σα μαντίλι διπλωμένο λοξά μόνο στα δύο
σα να μην είχε τίποτα να κλείσει ή να κρατήσει
ή ν' ανεμίσει διάπλατο σε αποχαιρετισμό.
Πάντα μου είχα μανία με τα μαντίλια,
όχι για να κρατήσω τίποτα δεμένο,
τίποτα σπόρους λουλουδιών ή χαμομήλι μαζεμένο
στους αγρούς με το λιόγερμα
ή να το δέσω τέσσερις κόμπους σαν το αντικρινό γιαπί
ή να σκουπίζω τα μάτια μου, - διατήρησα καλή την όρασή μου,
ποτέ μου δεν φόρεσα γυαλιά. Μιά απλή ιδιοτροπία τα μαντίλια....
Τώρα τα διπλώνω στα τέσσερα, στα οχτώ, στα δεκάξι
ν' απασχολώ τα δάχτυλά μου. Και τώρα θυμήθηκα
πως έτσι μετρούσα τη μουσική σαν πήγαινα στο Ωδείο
με μπλε ποδιά κι άσπρο γιακά, με δύο ξανθές πλεξούδες
- 8, 16, 32, 64, -
κρατημένη απ' το χέρι μιας μικρής φίλης μου ροδακινιάς
όλο φως και ροζ λουλούδια,
(συγχώρεσέ μου αυτά τα λόγια κακή συνήθεια) 32, 64, -
κι οι δικοί μου στήριζαν μεγάλες ελπίδες στο μουσικό μου τάλαντο.
Λοιπόν, σου λεγα για την πολυθρόνα
ξεκοιλιασμένη φαίνονται οι σκουριασμένες σούστες, τα άχερα
έλεγα να την πάω δίπλα στο επιπλοποιείο,
μα που καιρός και λεφτά και διάθεση τι να πρωτοδιορθώσεις; -
έλεγα να ρίξω ένα σεντόνι πάνω της, - φοβήθηκα
τ' άσπρο σεντόνι σε τέτοιο φεγγαρόφωτο. Εδώ κάθισαν
άνθρωποι που ονειρεύτηκαν μεγάλα όνειρα,
όπως κι εσύ κι όπως κι εγώ άλλωστε,
και τώρα ξεκουράζονται κάτω απ' το χώμα
δίχως να ενοχλούνται απ' τη βροχή ή το φεγγάρι.
Άφησε με να έρθω μαζί σου...
Θα σταθούμε λιγάκι στην κορφή της μαρμάρινης σκάλας του Αϊ-Νικόλα,
ύστερα εσύ θα κατηφορίσεις κι εγώ θα γυρίσω πίσω
έχοντας στ' αριστερό πλευρό μου τη ζέστα
απ' το τυχαίο άγγιγμα του σακακιού σου
κι ακόμη μερικά τετράγωνα φώτα από μικρά συνοικιακά παράθυρα
κι αυτή την πάλλευκη άχνα απ' το φεγγάρι
που 'ναι σα μια μεγάλη συνοδεία ασημένιων κύκνων
και δε φοβάμαι αυτή την έκφραση, γιατί εγώ
πολλές ανοιξιάτικες νύχτες συνομίλησα
άλλοτε με το Θεό που μου εμφανίστηκε
ντυμένος την αχλύ και την δόξα ενός τέτοιου σεληνόφωτος,
και πολλούς νέους, πιο ωραίους κι από σένα ακόμη, του εθυσίασα,
έτσι λευκή κι απρόσιτη ν' ατμίζομαι μες στη λευκή μου φλόγα,
στη λευκότητα του σεληνόφωτος,
πυρπολημένη απ' τ' αδηφάγα μάτια των αντρών
κι απ' τη δισταχτικήν έκσταση των εφήβων,
πολιορκημένη από εξαίσια, ηλιοκαμένα σώματα,
άλκιμα μέλη γυμνασμένα στο κολύμπι, στο κουπί, στο στίβο,
στο ποδόσφαιρο (που έκανα πως δεν τα 'βλεπα)
- ξέρεις, καμιά φορά, θαυμάζοντας, ξεχνάς, ό,τι θαυμάζεις,
σου φτάνει ο θαυμασμός σου, -
θε μου, τι μάτια πάναστρα, κι ανυψωνόμουν
σε μιαν αποθέωση αρνημένων άστρων
γιατί, έτσι πολιορκημένη απ' έξω κι από μέσα,
άλλος δρόμος δε μου 'μενε παρά μονάχα
προς τα πάνω ή προς τα κάτω.
- Όχι, δε φτάνει.
Άφησε με να έρθω μαζί σου ... 
Το ξέρω η ώρα είναι πια περασμένη. Άφησέ με,
γιατί τόσα χρόνια, μέρες και νύχτες και πορφυρά μεσημέρια,
έμεινα μόνη, ανένδοτη, μόνη και πάναγνη,
ακόμη στη συζυγική μου κλίνη πάναγνη και μόνη,
γράφοντας ένδοξους στίχους στα γόνατα του Θεού,
στίχους που, σε διαβεβαιώ, θα μένουνε
σα λαξευμένοι σε άμεμπτο μάρμαρο
πέρα απ' τη ζωή μου και τη ζωή σου,
πέρα πολύ. Δε φτάνει.
Άφησε με να έρθω μαζί σου.
Τούτο το σπίτι δε με σηκώνει πια.
Δεν αντέχω να το σηκώνω στη ράχη μου.
Πρέπει πάντα να προσέχεις, να προσέχεις,
να στεριώνεις τον τοίχο με το μεγάλο μπουφέ
να στεριώνεις τον μπουφέ με το πανάρχαιο σκαλιστό τραπέζι
να στεριώνεις το τραπέζι με τις καρέκλες
να στεριώνεις τις καρέκλες με τα χέρια σου
να βάζεις τον ώμο σου κάτω απ' το δοκάρι που κρέμασε.
Και το πιάνο, σα μαύρο φέρετρο κλεισμένο. Δε τολμάς να τ' ανοίξεις.
Όλο να προσέχεις, να προσέχεις, μην πέσουν, μην πέσεις. Δεν αντέχω.
Άφησε με να έρθω μαζί σου.....
Τούτο το σπίτι, παρ όλους τους νεκρούς του,
δεν εννοεί να πεθάνει.
Επιμένει να ζει με τους νεκρούς του
να ζει απ' τους νεκρούς του
να ζει απ' τη βεβαιότητα του θανάτου του
και να νοικοκυρεύει ακόμη τους νεκρούς του
σ' ετοιμόρροπα κρεββάτια και ράφια.
Άφησε με να έρθω μαζί σου.
Εδώ, όσο σιγά κι αν περπατήσω μες στην άχνα της βραδιάς,
είτε με τις παντούφλες, είτε ξυπόλυτη,
κάτι θα τρίξει, - ένα τζάμι ραγίζει ή κάποιος καθρέφτης,
κάποια βήματα ακούγονται, - δεν είναι δικά μου.
Έξω, στο δρόμο μπορεί να μην ακούγονται τούτα τα βήματα, -
η μεταμέλεια, λένε, φοράει ξυλοπάπουτσα, -
κι αν κάνεις να κοιτάξεις σ' αυτόν ή τον άλλον καθρέφτη,
πίσω απ' την σκόνη και τις ραγισματιές,
διακρίνεις πιο θαμπό και πιο τεμαχισμένο το πρόσωπό σου,
το πρόσωπο σου που άλλο δε ζήτησες στη ζωή παρά να το κρατήσεις
καθάριο κι αδιαίρετο.
Τα χείλη του ποτηριού γυαλίζουν στο φεγγαρόφωτο 
σαν κυκλικό ξυράφι πώς να το φέρω στα χείλη μου;
όσο κι αν διψώ, - πως να το φέρω; - Βλέπεις;
έχω ακόμη διάθεση για παρομοιώσεις, - αυτό μου απόμεινε,
αυτό με βεβαιώνει ακόμη πως δεν λείπω.
Άφησε με να έρθω μαζί σου....
Φορές-φορές, την ώρα που βραδιάζει, έχω την αίσθηση
πως έξω απ' τα παράθυρα περνάει ο αρκουδιάρης
με τη γριά βαρειά του αρκούδα
με το μαλλί της όλο αγκάθια και τριβόλια
σηκώνοντας σκόνη στο συνοικιακό δρόμο
ένα ερημικό σύννεφο σκόνη που θυμιάζει το σούρουπο
και τα παιδιά έχουν γυρίσει σπίτια τους για το δείπνο
και δεν τ' αφή- νουν πιαν να βγουν έξω
μ' όλο που πίσω απ' τους τοίχους μαντεύουν
το περπάτημα της γριάς αρκούδας
κι η αρκούδα κουρασμένη πορεύεται μες στη σοφία της μοναξιάς της,
μην ξέροντας για πού και γιατί
έχει βαρύνει, δεν μπορεί πια
να χορεύει στα πισινά της πόδια
δεν μπορεί να φοράει τη δαντελένια σκουφίτσα της
να διασκεδάζει τα παιδιά, τους αργόσχολους, τους απαιτητικούς,
και το μόνο που θέλει είναι να πλαγιάσει στο χώμα
αφήνοντας να την πατάνε στην κοιλιά,
παίζοντας έτσι το τελευταίο παιχνίδι της,
δείχνοντας την τρομερή της δύναμη για παραίτηση,
την ανυπακοή της στα συμφέροντα των άλλων,
στους κρίκους των χειλιών της, στην ανάγκη των δοντιών της,
την ανυπακοή της στον πόνο και στη ζωή
με τη σίγουρη συμμαχία του θανάτου έστω κι ενός αργού θανάτου
την τελική της ανυπακοή στο θάνατο
με τη συνέχεια και τη γνώση της ζωής
που ανηφοράει με γνώση και με πράξη πάνω απ τη σκλαβιά της.
Μα ποιος μπορεί να παίξει ως το τέλος αυτό το παιχνίδι;
Κι η αρκούδα σηκώνεται πάλι και πορεύεται
υπακούοντας στο λουρί της, στους κρίκους της, στα δόντια της,
χαμογελώντας με τα σκισμένα χείλη της
στις πενταροδεκάρες που της ρίχνουνε
τα ωραία κι ανυποψίαστα παιδιά
(ωραία ακριβώς γιατί είναι ανυποψίαστα)
και λέγοντας ευχαριστώ. Γιατί οι αρκούδες που γεράσανε
το μόνο που έμαθαν να λένε είναι: ευχαριστώ, ευχαριστώ.
Άφησέ με να έρθω μαζί σου....
Τούτο το σπίτι με πνίγει. Μάλιστα η κουζίνα
είναι σαν το βυθό της θάλασσας. 
Τα μπρίκια κρεμασμένα γυαλίζουν σα στρογγυλά,
μεγάλα μάτια απίθανων ψαριών,
τα πιάτα σαλεύουν αργά σαν τις μέδουσες,
φύκια κι όστρακα πιάνονται στα μαλλιά μου
δεν μπορώ να τα ξεκολλήσω ύστερα,
δεν μπορώ ν' ανέβω πάλι στην επιφάνεια
ο δίσκος μου πέφτει απ' τα χέρια άηχος, - σωριάζομαι
και βλέπω τις φυσαλίδες απ' την ανάσα μου ν' ανεβαίνουν,
ν' ανεβαίνουν
και προσπαθώ να διασκεδάσω κοιτάζοντές τες
κι αναρωτιέμαι τι θα λέει αν κάποιος βρίσκεται
από πάνω και βλέπει αυτές τις φυσαλίδες,
τάχα πως πνίγεται κάποιος ή πως ένας δύτης ανιχνεύει τους βυθούς;
Κι αλήθεια δεν είναι λίγες οι φορές που ανακαλύπτω εκεί,
στο βάθος του πνιγμού, κοράλλια και μαργαριτάρια
και θυσαυρούς ναυαγισμένων πλοίων,
απρόοπτες συναντήσεις, και χτεσινά και σημερινά μελλούμενα,
μιαν επαλήθευση σχεδόν αιωνιότητας,
κάποιο ξανάσαμα, κάποιο χαμόγελο αθανασίας, όπως λένε,
μιαν ευτυχία, μια μέθη, κι ενθουσιασμόν ακόμη,
κοράλλια και μαργαριτάρια και ζαφείρια,
μονάχα που δεν ξέρω να τα δώσω όχι τα δίνω,
μονάχα που δεν ξέρω αν μπορούν να τα πάρουν
πάντως εγώ τα δίνω.
Άφησέ με να έρθω μαζί σου....
Μια στιγμή, να πάρω τη ζακέτα μου.
Τούτο τον άστατο καιρό, όσο να 'ναι, πρέπει να φυλαγόμαστε.
Έχει υγρασία τα βράδια, και το φεγγάρι
δε σου φαίνεται, αλήθεια, πως επιτείνει την ψύχρα;
Άσε να σου κουμπώσω το πουκάμισο τι δυνατό το στήθος σου,
- τι δυνατό φεγγάρι, - η πολυθρόνα, λέω κι όταν σηκώνω
το φλιτζάνι απ' το τραπέζι
μένει από κάτω μιά τρύπα σιωπή, βάζω αμέσως την παλάμη μου επάνω
να μην κοιτάξω μέσα, - αφήνω πάλι το φλιτζάνι στη θέση του,
και το φεγγάρι μια τρύπα στο κρανίο του κόσμου
μην κοιτάξεις μέσα,
έχει μια δύναμη μαγνητική που σε τραβάει μην κοιτάξεις,
μην κοι- τάχτε,
ακούστε με που σας μιλάω θα πέσετε μέσα.
Τούτος ο ίλιγγος ωραίος, ανάλαφρος θα πέσεις, -
ένα μαρμάρινο πηγάδι το φεγγάρι,
ίσκιοι σαλεύουν και βουβά φτερά, μυστιριακές φωνές δεν τις ακούτε; 
Βαθύ-βαθύ το πέσιμο,
βαθύ-βαθύ το ανέβασμα,
το αέρινο άγαλμα κρουστό μες στ' ανοιχτά φτερά του,
βαθειά-βαθειά η αμείλικτη ευεργεσία της σιωπής, -
τρέμουσες φωταψίες της άλλης όχθης,
όπως ταλαντεύεσαι μες στο ίδιο σου το κύμα,
ανάσα ωκεανού. Ωραίος, ανάλαφρος
ο ίλιγγος τούτος, - πρόσεξε, θα πέσεις.
Μην κοιτάς εμένα,
εμένα η θέση μου είναι το ταλάντευμα ο εξαίσιος ίλιγγος.
Έτσι κάθε απόβραδο έχω λιγάκι πονοκέφαλο, κάτι ζαλάδες...
Συχνά πετάγομαι στο φαρμακείο απέναντι
για καμμιάν ασπιρίνη,
άλλοτε πάλι βαριέμαι και μένω με τον πονοκέφαλό μου
ν' ακούω μες στους τοίχους τον κούφιο θόρυβο που κάνουν
οι σωλήνες του νερού,
ή ψήνω έναν καφέ, και, πάντα αφηρημένη,
ξεχνιέμαι κ ετοιμάζω δυο ποιος να τον πιει τον άλλον; -
αστείο αλήθεια, τον αφήνω στο περβάζι να κρυώνει
ή κάποτε πίνω και τον δεύτερο, κοιτάζοντας απ' το παράθυρο
τον πράσινο γλόμπο του φαρμακείου
σαν το πράσινο φως ενός αθόρυβου τραίνου
που έρχεται να με πάρει
με τα μαντίλια μου, τα στραβοπατημένα μου παπούτσια,
τη μαύρη τσάντα μου, τα ποιήματα μου,
χωρίς καθόλου βαλίτσες τι να τις κάνεις;
Άφησέ με να έρθω μαζί σου....
Α, φεύγεις; Καληνύχτα. Όχι, δε θα έρθω. Καληνύχτα.
Εγώ θα βγω σε λίγο. Ευχαριστώ. Γιατί, επιτέλους, πρέπει
να βγω απ' αυτό το τσακισμένο σπίτι.
Πρέπει να δω λιγάκι πολιτεία, - όχι, όχι το φεγγάρι
την πολιτεία με τα ροζιασμένα χέρια της,
την πολιτεία του μεροκάματου,
την πολιτεία που ορκίζεται στο ψωμί και στη γροθιά της
την πολιτεία που μας αντέχει στη ράχη της
με τις μικρότητες μας, τις κακίες, τις έχτρες μας,
με τις φιλοδοξίες, την άγνοιά μας και τα γερατειά μας, -
ν' ακούσω τα μεγάλα βήματά της πολιτείας,
να μην ακούω πια τα βήματα σου
μήτε τα βήματα του Θεού, μήτε και τα δικά μου βήματα. Καληνύχτα... 


κυριο χαρακτηριστικο
του μηκους κυματος
ειναι το βλεμμα
Β
Λ
Ε
Μ
Μ
Α
μεσα στο αιμα
ειναι το χαρακτηριστικο
του μηκους κυματος
7
ΒΩΜΟΛΟΧΙΑ 2η
διεξαγεται
θα πει
Δ
Ι
Εξαγεται
κι η ποιηση μου
δεν εξαγεται
Ε
Κ
Πορνευεται
και η χαρα δεν την αφηνει
8
9
ΒΩΜΟΛΟΧΙΑ 3η
το λαγνο βλεμμα σου
φτανει
Π
Ο
Υ
Τ
Α
Ν
Α
Μ
Ο
Ν
Α
Λ
Ι
Ζ
Α
ποσο με καυλωνει
το χαμογελο σου
ΒΩΜΟΛΟΧΙΑ 4η
τελος παντων
δημοσιογραφος
ανεξαρτητως
και
αν εξαρτητως
ειναι
μισθοφορος
και φαινεται
10
11
ΒΩΜΟΛΟΧΙΑ 5η
δεν χαζευα στην τηλεοραση
χαζευα την τηλεοραση
κι η διαφορα εγγειται
στην
Ο
Ρ
Α
Σ
Η
η μαλακια βλαπτει σοβαρα
στα κατηχητικα
λεγονται οι μεγαλες αληθειες
12
ΒΩΜΟΛΟΧΙΑ 6η
περασαν
απο πανω μου
τοσα και τοσα
τρενα
μα σαν το
Μ
Π
Ε
Ν
Υ
τετοιο πατο δεν ξαναδα
13
ΒΩΜΟΛΟΧΙΑ 7η
να γινεις αναρχοκουμμουνι
αγορι μου
να γινεις ο,τι θελεις
φτανει να προσεχεις
τι ριχνουν στο ποτο σου
αυτοι οι πουστηδες
οι μπατσοι
ειναι που τη γαμαν τη πιατσα
Μ
Α
Ν
Α
μη μου γαμας τα αισθηματα
ΒΩΜΟΛΟΧΙΑ 8η
ειπες
θα κανω τα παντα
για την πατριδα
Π
Α
Τ
Ε
Ρ
Α
Ε
Ι
Δ
Α
τι πα να πει κωλοτρυπιδα
ζητω το εθνος
ζητω η πατριδα
14
ΒΩΜΟΛΟΧΙΑ 9η
το κουρκουτι
ειναι ενα αντικειμενο
το κουσκουσακι
ακουγεται πιο καυλωτικο
τα πουλερικα
αραζουν στη βεραντα
και τα
Π
Ε
Ρ
Ι
Π
Ο
Λ
Ι
Κ
Α
μας κυνηγουνε παντα
15
ΒΩΜΟΛΟΧΙΑ 10η
ημουν εντεκα χρονων
οταν ο πατερας μου βγηκε στη συνταξη
εκεινος ηταν εικοσι χρονων
οταν βγηκα απ’ το μουνι της μανας μου
απο οποια τρυπα και να βγεις
Π
Α
Τ
Ε
Ρ
Α
η αδρανεια ειναι φως
και ο κωλος σκοτος
η το σκοτος ειναι κωλος
δεν ειμαι βεβαιος
16
ΒΩΜΟΛΟΧΙΑ 11η
εικοσι κατασκευαστες πλυντηριων
μαζευτηκαν πανω απο το κεφαλι μου
τι τρεχει με τουτο το παιδι
και δεν στροφαρει το μυαλο του
ο καδος ειναι αδειος
ο αδειος ειναι καδος
17
ΒΩΜΟΛΟΧΙΑ 12η
οταν σε ειδα μες στα αιματα
ημουνα προθυμος
να γλυψω
Τ
Ο
Α
Ι
Μ
Α
Τ
Η
Σ
Π
Ε
Ρ
Ι
Ο
Δ
Ο
Υ
ειναι το σπερμα του ανδρος
18
ΒΩΜΟΛΟΧΙΑ 13η
φτου και βγαινω
παρα τριχα
Π
Α
Ρ
Α
τις τριχες της ευαισθητης περιοχης σου
που κρατσανιζουν οταν κολλουν στη γλωσσα

Τα μαλλιά της πλεγμένα από λινό
το βλέμμα της σαν ετρελλό αστέρι
το στόμα της ρόδινο, αχνό­­και
ο λαιμός της απαλός σαν μάνας χέρι.
Τα χέρια της σαν του δάσους τη φωνή
και η θλιμμένη μέση της
λικνίζεται βουβή.
Αψηλή!
Απέριττη μορφή!
που
χάνεται
στα
κύματα
των
ήχων...


Χθες βράδυ ο θεός Πάνας έκοβε
βόλτες ανάμεσά μας,
τα τραγοπόδαρά του όμως
δεν έκαναν θόρυβο.
 
Με γοητεύουν τα παλιά εργοστάσια
που με τις κίτρινες συστοιχίες λαμαρινών
τεμαχίζουν τον χιονισμένο ορίζοντα.
Με γοητεύει (και) η κεκλιμένη, πια, πινακίδα
με το κόκκινο περίγυρο και τους μαύρους αριθμούς
που υποδεικνύει το δρόμο του γυρισμού.
Έφυγες...
 
Ο αέρας
 δε χωρούσε την κραυγή.
Η νύχτα
 δε χωρούσε την ασταμάτητη προσμονή
 – τί ηδονή!
για μια χαραμάδα φως
ίσα ίσα
να ψιχαλίζει ελπίδα
 – αυτή τη πόρνη με τα μενεξιά ματόκλαδα.
6
πάνω στο σάπιο κατάρτι
δύο σημαίες κουνιούνται με χάρη.
τη μια στην χάρισα
να μη ξεχνάς να γυρίζεις
την άλλη στην έραψα
να ξεχνάς και να φεύγεις
 
το σάπιο καράβι
ο προύτζινος τροχός της σκέψης
ο αλαβάστρινος ώμος της δασκάλας
ας συναντηθούνε απόψε στα όνειρά μου
 
κι αν φύγεις
κι αν λησμονήσεις
κι αν – τέλος πάντων
κάψεις τις ασπρόμαυρες φωτογραφίες
εσύ θα είσαι η
νύφη στα σκαλιά της εκκλησίας
και ’γώ το κόκκινο (γλυκό) κρασί
του μυστηρίου
7
8
Ή . χοι και λόγια
δούλεψε ό,τι πιάσεις στα χέρια σου,
μ’ αρέσεις ...
Βαστάει γιαλό ν’ αφήσεις;
βαστάς αγέρι να βαφτίσεις;
μ’ αρέσεις ...
Χωρίς σταματημό
χωρίς κανόνες
χωρίς καημό.
Ήσουν όνειρο,
ήσουν σύμβολο,
μ’ αρέσεις ...
μ’ αρέσεις ...
Έτσι όπως τρέχεις
τη(ς) μοίρα(ς) να φέξεις.
Ναι, έτσι
μ’ αρέσεις ...
μ’ αρέσεις ...
Στο ακρογιάλι σαν ήρθες
χωρίς σταματημό τα φιλιά μου πήρες.
Στο ακρογιάλι ήσουν σα χθες, γυμνή,
μ’ αρέσεις ...
Έτσι όπως τα λόγια σου στερεύουν,
έτσι όπως ο άνεμος σου κλέβει ροδοπέταλα,
έτσι,
μ’ αρέσεις ...
μ’ αρέσεις ...
Στον χορό και στο δάκρυ
δίχως φλόγα και (δίχως) στάχτη,
μ’ αρέσεις ...
9
Ναι!
κλάψε,
γιόρτασε την...
μ’ αρέσεις ...
Η νύχτα απαλά
φανερώνει τη μορφή σου,
τί κι’ αν χάνεις τον χρόνο,
μ’ αρέσεις ...
μ’ αρέσεις ...
Ναι, μ’ αρέσεις
όπως τρέχεις.
Ναι, μ’ αρέσεις
στ’ ακρογιάλι - πριν πέσεις!
Ναι, μ’ αρέσεις
σα φλόγα
σαν άνθος
σα στάχτη κι’ οχτρός
και όπως κι’ αν έρθεις
στη Σελήνη να παίξεις,
σου το ξαναλέω να το πιστέψεις
μ’ αρέσεις ...
και ό,σο αντέξεις,
στο κύμα
μαζί στον δρόμο
στο φυλλαράκι απάνω
ή παίζοντας τον μελισσοκόμο,
μή(ν) κάνεις πίσω και πέσεις,
μ’ αρέσεις …

Η βροχή, μου λέει τα όνειρά μου.
Η σελήνη κρύβεται, μες στα ματόκλαδά μου.
Θυμάμαι
μικροί σα παίζαμε τους Ινδιάνους
με τους κυανούς σου αρμούς
να ζωγραφίζουν την Άνοιξη.
 
Σαν ένα φύλλο στο θρόισμα του αγέρα
σαν ένα ψέμα στο χώρο του αιθέρα
σα τη θλίψη των ματιών σου
σα το ψέμα των μηρών σου
όσο μακριά κι’ αν πάς
όσα ψέματα κι’ αν πεις,
σαν τον ήλιο θα φωτίζεις
σαν την σελήνη θα καείς
 
πόσες φορές
θα σου το πω
είσαι δικιά μου
σ’ αγαπώ
στον ήλιο
και στον ουρανό
μόνo εσένα βλέπω εγώ
10
πόσες φορές
θα σου το πω
τόσο γυμνή
όσο κι’ εγώ
σε ακρογυαλιά
και θάλασσα
Θέ μου
πόσο σε λαχτάρησα.
 
Δεν είπες τίποτα,
απλώς με κοίταξες
και μετά ο αέρας
σε πήρε μακριά
– όπως ακριβώς τον διέταξες.

Να μετράς, δε θα προλαβαίνεις
θα παρακαλάς να-
θα μου λες ‘‘μη σταματάς!’’.
Να μετράς, δε θα προλαβαίνεις
τα εσκαμμένα
θα υπερβαίνεις.
Να μετράς, δε θα προλαβαίνεις
στάλα στάλα υγρή φωτιά
θα μου θεριεύεις.
Να μετράς, δε θα προλαβαίνεις
φιλί φιλί και δαγκωνιά
μέρα ή νύχτα
ΕΝΑ
να γίνουνε τα δυο κορμιά.
Να μετράς, δε θα προλαβαίνεις
με το μυστικό της αγάπης άρωμα
και πάλι θα μεθάς
κι’ ό,τι με τις φωνούλες σου
κι’ αν μου τραγουδάς,
δε θα προλαβαίνεις να μετράς!
12
Δ ε θ α π ρ ο λ α β α ί ν ε ι ς ν α μ ε τ ρ ά ς 
Mη τον φοβάστε τον Μενέλαο!
Ούτε την Κλυταιμνήστρα!
Μη την φοβάστε την αγάπη μου
τη μικρή μου,
τη χρυσή μου
κουβαρίστρα.
Μη τον φοβάστε τον Μενέλαο!
Ούτε την Κλυταιμνήστρα!
Ήρθα τ’ απόγευμα
και σ’ αναζήτησα,
καθόσουν στον καθρέφτη σου μπροστά
και μού ’κανες χωρίστρα!
 
Ο καιρός είναι πολύ ωραίος.
Ο ήλιος λάμπει
 - μου θυμίζει το χαμόγελό σου
Η θαλασσινή αύρα προκαλεί τη σιωπή
κι’ εγώ κοιτάω πέρα την ήρεμη θάλασσα
και κάθομαι και γράφω με το κόκκινο μελάνι
τις ευχές μου...
 
κι’ αν δακρύσεις
μη λησμονήσεις,
όπως η νύχτα κρύβει κάθε σκιά
έτσι κι’ εγώ θά ’ρθω, σα ρίγος : αθόρυβα
 
Bράχος
και θάλασσα
και ο χρυσός ήλιος.
Δελφίνι εσύ στη
θάλασσα
να καίω εγώ
 σαν ήλιος.
Βράχος.
Μαύρος Βράχος.
Θάλασσα.
Το άπειρο!
Εικόνες άλλου χρόνου.
Παραισθήσεις, το σούρουπο.
Τα νερά κρυστάλλινα
ο ήλιος χρυσός.
Σαντορίνη,
η Θύρα της Φωτιάς
η Πείνα του Αόρατου. 
Kαι όταν καταρρεύσει ο μύθος
μένεις μόνος με την πραγματικότητα
που σχίζει πέλματα και συνειδήσεις
σα δαμασκηνό σπαθί,
που - τελικά - φωτίζει και φωνάζει το άπειρο
και την ειρωνεία και τη μειλίχια μοναξιά.
Τα κομμάτια ένα ένα,
οι καρδιές δυό δυό
και οι ελπίδες κυρίες μόνες
στην παραλία, με εμπριμέ μαγιώ
 
15
 Πού να ’σαι τώρα, τί να γίνεσαι, τί ν’ αγαπάς.
Ποιός στο κόρφο σου βρίσκει remezio
για ποιόν δακρύζεις, για ποιόν τις νύχτες τραγουδάς.
Στης πόλης τα φώτα βρίσκω την αιτία
και στο κύμα του γιαλού την πυρκαγιά,
ο έρωτας δεν ήταν κεραυνός εν αιθρία
μα ο μέσος όρος από την κουβέρτα στ’ αμπάρι
και η άγκυρα που μ’ έπνιξε στα αβαθή της καρδιάς.
 
I n t e r m e z z o 

Υπάρχει ένα μυστικό
ένας μοναχικός τρόμος
υπάρχει ένας δρόμος
ένας πνιχτός καημός.
Το γράμμα θα στο έφερνε
τρελλός ο ταχυδρόμος
κι’ εκεί που έπρεπε να διαβάσεις :
«σαν ψέμματα, στην αγκαλιά μου
 σαν ψέμματα, παίρνει φωτιά με τα φιλιά μου»
εδιάβασες:
«σαν ήθελα, δε μπόρεσα
 σαν μπόρεσα, δε κράτησα
πήρα φωτιά
πήρα φιλιά
με πήρε ο αέρας
ΟΧΙ, δέ θα με βρεις».
 
Όλες οι πόλεις της αγάπης
όταν εσύ θα ’ρθεις
όλες οι πόλεις της αγάπης
θα πάρουνε όλες φωτιά
Όλα τα μυστικά της σάρκας
καθώς δίπλα μου θα γύρεις
όλα τα μυστικά της χθεσινής ντροπής, της θύρας, της ήβης
μέλι στα χείλη σου – φωτιά
Όλες της προσμονής οι αποικίες
σε κάθε ακροθαλασσιά οι πολύχρωμες ή μονόχρωμες οικίες
όλες οι δίοδοι-κίονες και όλες οι μικρές ανάλαφρες κυρίες
δίχως το γέλιο σου, σκιά
Όλα τα «σ’ αγαπώ», σαν απορίες
συμπίλημα τα λόγια μου και
των άστρων άτσαλες οι πορείες
όλα τα είπα, όλα τα είπα
δε σ’ άκουσα όμως να κλαις με λυγμό
Όλοι οι δρόμοι με σήματα
«απαγορεύονται οι αριστερές στροφές επί τόπου»
και τα μάτια σου όλο τα βράδυ κλειστά.
θα ονειρεύονται – μάλλον, μάλλα, μάλιστα
δίχως τον ιδρώτα του κόπου
κοχύλια και στρείδια
σάν αιδοία, κλειστά
 
Όλες οι γειτονιές του κόσμου
γοητεύονται με τις πυγολαμπίδες εμπρός μου
τα γυμνά μυστικά δεν τα είδες
γιατί το αστυνομικό έκτακτο δελτίο έγραφε:
«Πνιγμός. εντός κήπου ιδεών-ηδονών, πλησίον ξεβαμμένης άοσμης
πύλης, παραπλεύρως χλωρής φίλης, δίχως παραπέρα ενδεδυμένων
δισταγμών, ασπασμών ή τριγμών.
 Τέλος, δεν ανευρέθησαν, ούτε επάνω στα βότσαλα, οι αχτίδες-κυρίες
και οι κράχτες-καημοί, παρά μόνο ολίγες της πόλις αγάπες, που δέν
αποτελούν το πειστήριο της κοινής τους ζωής».
19
Κάθομαι απέναντι από την Μήδεια
που μην έχοντας
τί άλλο να κόψει
τεμαχίζει την αγάπη της προς εμέ
κάθομαι και κοιτώ
το αίμα που τρέχει
το αίμα της αγάπης μου
πότε κόκκινο
πότε μαύρο
πότε πάλι γαλάζιο ωσάν τα ψιμύθιά της
κάθομαι απέναντι από την Μήδεια
που μού ’λεγε πως μ’ αγαπά
το αίμα στάζει κόκκινο
πότε πάλι μαύρο ή γαλάζιο
το αίμα της αγάπης μου
κάθομαι απέναντι από την Μήδεια
δε με κοιτά στα μάτια
διαμελίζει τις αγάπες της μία μία
κόβει, κάθε τι που την κρατά δικιά μου
θα φύγει,
έτσι γυμνή και ματωμένη
20
πότε κόκκινη
πότε μαύρη
πότε πάλι χρυσή ή γαλάζια
θα φύγει δίχως να με κοιτά στα μάτια
η Μήδεια, η δικιά μου Μήδεια
 
πότε κόκκινη
πότε μαύρη
πότε πάλι χρυσή
ή απλώς γαλάζια (;)
θα φύγει
δίχως να με κοιτά στα μάτια
η Μήδεια
η δικιά μου Μήδεια
 
Η Υποψήφια Μήδεια
 :
διαμελίζω
αποτέμνω
αποκόπτω
αποχωρίζω
σφάζω σχίζω
ακρωτηριάζω
και με θαυμάζω
21
τώρα, που δεν είσαι εδώ
τώρα, που λείπεις συνέχεια πια
μετεωρόλιθος γίνομαι στα χώματα των άλλων
τώρα, που πια δε με φιλάς
τώρα, που όλο λείπεις
ξένο ψιλοβρόχι σε ξένη αγκαλιά
τώρα που δεν είσαι ’δω
τώρα που όλο όλο λείπεις
τριαντάφυλλο γαλάζιο δε θα βρω
τα χώματα να ματώνω με ίριδες
τώρα που δε μ’ αγγίζεις πια
τώρα που πια ούτε ένα δάκρυ σου
δε χύνεις (για με)
τί άλλο έμεινε
από τη τρυφηλή ελπίδα (πια)
πως στο ποτήρι σου
μαζί με το κρασί σου - τουλάχιστον -
θα καθρεφτίζομαι όταν το αφήνεις
καί τώρα καί πάντα καί κάθε μια φορά
πάντα έλειπες, θα λείπεις και λείπεις,
ρημάζοντας όλα τα διακεκριμένα χρονικά
 
Τ α Σ α β β α τ ό β ρ α δ α 
και δεν μπορώ ούτε ένα δάκρυ να στείλω
αφού δεν έχω πια
το μαγικό ξύλο από την Αργώ που μου χάρισες,
τότε που ξεχάστηκες
μια νύχτα στην αγκαλιά μου
καί τώρα, καί πάντα, καί κάθε μια φορά
με λησμόνησες πολυλατρεμένη μου αγάπη,
με λησμόνησες, πολυαγαπημένη Μοναξιά
εγώ εγώ
εσύ εσύ
η καρδιά σου
έρημος αποδημητική
εγώ κρατώ
κρατάς κι’ εσύ
η καρδιά σου
έρημος αρκούντως θελκτική
ρωτώ εγώ
ρωτάς κι’ εσύ
η καρδιά σου
άπιαστη (ως) νεκρική σιγή
εγώ εγώ
εγώ εσύ
η καρδιά σου
μυστικό δερβένι με πόρτα χρυσή
εγώ εδώ
εσύ εκεί
η καρδιά σου
ωσάν τη ματιά σου, δόρυ τραχύ
εγώ εγώ
εσύ εσύ
24
η καρδιά σου
κόκκινη, κατακόκκινη, αόρατη,
μα – πρωτίστως – δυνατή
εγώ γελώ
γελάς κι’ εσύ
η καρδιά σου
ουσιαστικό β΄ κλίσης,
επί παραδείγματι ‘‘η περίοδος’’
και δη μεταβατική
εγώ εσύ
εγώ εσύ
η καρδιά σου
φορά τα καλά σου
και την Κυριακή
βγαίνει σεριάνι μοναχή
Π ε ρ ί ο δ ο ς Μ ε τ α β α τ ι κ ή
εγώ ρωτώ
ρωτάς κι’ εσύ
η καρδιά σου
παρανάλωμα εν μία νυκτί
εγώ μια, δύο εσύ
η καρδιά σου
(και) τα όνειρά σου
ας δωθούν σε μένα,
έτσι για αλλαγή

εγώ κοντό
εσύ μακρύ
η καρδιά σου
βάρκα μονάχη σε γαλάζιο νησί
εγώ εγώ
εγώ εσύ
η καρδιά σου
δροσερό αεράκι σε λιθόστρωτο
φιλί
πές μου τις δοκιμασίες
πές μου πόσο γη και πόσο ύδωρ
πές μου τί ανδραγαθήματα
πές μου πόσους διαγκωνισμούς και αγωνία
πές μου πόσα φιλιά και αμαρτίες
 (έστω) και επονείδιστες λατρείες
για να αποχτήσω, την ευτελή μου ελευθερία
από την ακριβοθώρητή σου ελπίδα
και την λεοντοφόνο σου ευχήν.
 
Ο Π ε ρ σ έ α ς σ ώ - ζ ε ι τ η ν Α ν δ ρ ο μ έ δ α
αποσπασθέν κομμάτι εκ της Σελήνης
θώπευσε την αρχή της ηλιαχτίδας
και καθώς ήσουν μαζί μου στο κρεβάτι της σαγήνης
χαλάσανε οι ευκρινείς μεντεσέδες των άκρων
της σφόδρα ερωτευμένης ακρίδας
αποσπασθέν κομμάτι εκ της Σελήνης
θώπευσαι την αρχή της πρώτης ηλιαχτίδας
και καθώς ήσουν μαζί μου εκεί στο κρεβάτι της σαγήνης
χαλάσανε οι τροχήλατες ευθείες της ελπίδας

28
και βαδίζεις στα βήματά Της
και διώχνεις κάθε
σκέψη
που δεν είναι Εκείνη
και παρακαλείς την μοίρα
και κλαις
κοιτάς τα σύννεφα
ζητώντας ελπίδα
μια χαραμάδα φως
ίσα ίσα
να στάζει
κάτι σαν
τα δάκρυά Της
να τα μαζέψεις σε χρυσό δισκοπότηρο
και θέλεις
και θέλεις
και θέλεις
και θέλεις να μη μιλάει
με τ’ αστέρια
να μη ψιθυρίζει ευχές
να μη γέρνει κουρασμένη
αν δεν είσαι εσύ δίπλα Της
και παρακαλείς την μοίρα
και κλαις
και κλέβεις τ’ αγέρια
και τα στολίζεις με κόκκινες κορδέλες
- αλήθεια; θα σου γελάσει;
τελικά, πόσες αλήθειες αντέχουν μια αγάπη;
ξέχνα τους όρκους σου
- μουσκεύουνε τη θέληση
 κι’ ειν’ τα πόδια σου βαριά
ξέχνα και τις υποσχέσεις των ουρανών
είμαι εδώ
και μέσα στην αγκαλιά μου θα ξαναγεννιέσαι
και θα αναδύεσαι σεπτή και απέριττη
μήν φοβάσαι τον έρωτά μου
μην την φοβάσαι την αγάπη μου,
για τα υπέρλαμπρα είσαι καμωμένη
και ως άλλη Ιόλη
θα αρνηθείς ξανά τη Οιχαλία πόλ
ι
και μαζί θα σηκώσουμε πανιά
τί ζητά η ψυχή σου και πονά;
γιατί κλαίς μοναχή σου με αναφιλητά;
ούτε σατραπείες σου προσφέρω
ούτε ενθαρρύνσεις κενές
γιατί πρέπει να κλαίς;
γιατί πρέπει να είσαι μόνη;
ό,τι θές το έχεις εξ’ αρχής
 
 Η σατραπεία
K. Kαβάφης
ο πόνος του έρωτά μου για σένα, την άλλη Ιόλη
τα μάτια μου θολώνει
- έτσι σου λέω, έπαθε κι’ ο Ηρακλής
 και είναι μάταιο
 να προσπαθείς την λεοντή να σχίσεις
γι’ αυτό σου φωνάζω και σου κραυγάζω
μήν τον φοβάσαι τον έρωτά μου
μην την φοβάσαι την αγάπη μου
ταξίδεψα πολύ και είμαι κουρασμένος
δεν είναι οι δρόμοι, μήτε οι καρδιές
είναι οι λάγνες προσμονές
και οι διαφανείς κιθάρες,
κάθε που σ’ αναζητούσα
οι μουσικές σώπαιναν
κάθε που πίστεψα ότι σε φτάνω
σε κλέβανε οι γλάροι
και εσύ, η άλλη Ιόλη
μέσα στο άρμα σου με τις φτεροπόδαρες προσταγές σου
ανέβαινες
και τα στήθη σου
την αυγή τα στόλιζε ο Σείριος
και το δείλι σ’ αγκάλιαζε ο Γαλαξίας
και ήρθα εγώ ως ταραξίας
να αξιώσω την καρδιά σου

τρελλός ο ταχυδρόμος είμαι εδώ, μες τη φωτιά σου
και μέσα στην αλεξήνεμη και αλεξίπυρη αγκαλιά μου
θα ξαναγεννιέσαι
υπέρλαμπρη και ακτινοβόλος,
και θα το μάθει ο κόσμος όλος
είσαι η υπερκαινοφανής άλλη Ιόλη
ουσία σφόδρα εξαρτησιογενής
- εμπειρική ονομασία: ανοδιόλη

Ομνύεις κάθε τόσο ν’ αρχίσεις πιο καλή ζωή
και ξέρεις κάτι; το δύνασαι
Και όταν έλθ’ η νύχτα
- μες στις δικές σου ακρογιαλιές -
και μέσα στην αγκαλιά μου,
παραμερίζοντας τα άψυχα κυτία των συμβιβασμών
και τα αναπεπταμένα λάβαρα των λαμπερών σου υποσχέσεων,
με την δική σου (αλεξίκακη) δύναμι
- του σώματος, της καρδιάς και του νου -
θα έρχεσαι - κάθε φορά -
και θα ξαναπηγαίνεις
ΑΓΕΡΩΧΗ
(Ομνύεις;)
 
Ομνύει
( Ομνύει κάθε τόσο ν’ αρχίσει πιο καλή ζωή. )
K. Kαβάφης
32
 κάθε που φεύγεις
κάθε που λησμονείς
ευθυτενής και ελαύνων
τα λέω με τον Ωρίωνα – είναι η παρηγοριά μου
εσύ μετράς της γραμμές της νύχτας
εγώ όμως θα σε φυλακίσω
στις ηδονές της αμφιλύκης.
Κ α ρ τ ε ρ ι -
κ ό τ η τ α 

με φόβο αντικρίζω τις ενάλιες ευχές μου
κρατώ σφιχτά τον χάρτη και τις προθέσεις μου
με κρήδεμνο σκεπασμένο το πρόσωπό της
η ταραχή στο βλέμμα της διαπερνά τα πάντα
περπατάω αργά στο μωσαϊκό των ετεροκίνητων εξ-αναγκασμών
το ταξίδι μέγα
προσπαθώ να ακούσω – ο φόβος με τυφλώνει
το χέρι της να προλάβω – πριν χαθεί
και ανένδυτος θα καταδυθώ αν χρειαστεί – στη δική μου άβυσσο
καθώς είτε το ένα σημάδι – βλέπε Κίκονες
 είτε το άλλο – βλέπε Θρικανία
– πάνω στον άτλαντα του κορμιού της
είναι ανίκανα να συντρέξουν τη δική μου α-γω-νί-α
33
Η δ ι κ ή μ ο υ Ά β υ σ σ ο ς 
μπροστά στα κύματα
έχει πολλούς εραστές η νύχτα
εσύ με τα πράσινα μάτια σου κλειστά
ψιθυρίζεις τους πόθους
μπροστά στα κύματα
έλα λίγο πιο κοντά μου
τ’ αστέρια δε πρόκειται να κατεβούνε
έλα λίγο πιο κοντά μου
μπροστά στα κύματα
το ξέρω,
θα μου ζητήσεις υποσχέσεις
θα μου ζητήσεις να γυρίσω πίσω
να φυτέψω ζουμπούλια
να ανοίξω διώρυγες
να γεφυρώσω προσμονές
μπροστά στα κύματα
μα λυπάμαι, μόνη θα μείνεις, μόνη
στα – ούτως ή άλλως – ερημωμένα σουλτανάτα σου
λυπάμαι, ήθελες να κάνεις τον ζογκλέρ
μα έσπασες τα πιάτα σου
 
( Α ν τ ί ο δ ό ν τ ω ν κ α τ α θ λ ί ψ ε ω ς )

στις άγριες στέπες
στα άνυδρα λιβάδια
– ακριβό το νερό –
άδεια είναι όλα άδεια
σα λείπει το ξόανό σου
να σε λατρεύω όσο δύναμαι
και όσο ζω.
στα μακρινά μονοπάτια
στα ηλιοκαμένα ακρογιάλια
– ακριβό το νερό, –
σα λείπει ένα έστω ειδώλιό σου
γκρεμίζονται οι ουρανοί
γκρεμνίζονται και τα σύννεφα.
κοίτα ψηλά να δεις μια αυταπάτη μου
που κάθε βράδυ φεύγει
προς άγνωστον κατεύθυνσιν.
κάθε βράδυ
κοιμάσαι γυμνή στην αγκαλιά μου
– ακριβός ο ιδρώτας σου –
και κάθε βράδυ σε παρακαλώ
για ένα σου δάκρυ
– ακριβό το νερό –
ακριβά τα σύννεφα
και στα μάτια σου βλέπω
δεμένες τις υποσχέσεις.
ενάντια στη γλώττα των σωμάτων
35
θα είναι η ώρα οι θεοί να εργασθούνε
υπέρ των κυμάτων
ψήφισε ο τρελός
τί να σου λέω,
– ακριβό το νερό –
και ο μόνος πια δακρυοδράττων
οιωνοσκοπεί, και λέγει
τα των αόρατων εναργών σου πραγμάτων...
 
σταγόνα σταγόνα
τα μυστικά σου
και των θεών η μόνη ευκαιρία
να σου τάξουν Αλεξανδρινά
του μέλλοντός σου μεγαλεία
Δηιάνειρα,
για να βρεθούν έστω για μια
στιγμή – ή ως ανάμνηση – κοντά σου
Δ η ι ά ν ε ι ρ α
K. Kαβάφης
τί θα απομείνει
από τα σώματα τα φιλήδονα
τί θα απομείνει
από τον κάματο και τον ιδρώτα
τί θα απομείνει
από τούτα τα καλογυαλισμένα σκάφανδρα της ηδονής
αφού το δρόμο θα τον χάσουμε
και σάν όνειρα θα βρεθούμε στον Άδη.
36
Tα μαλλιά της πλεγμένα από λινό 

 
Είδα μια γυναίκα να κλαίει,
κρατούσε παιδί στην αγκαλιά.
Είδα μια γυναίκα να κλαίει,
είδα το σύννεφο να γίνεται φωτιά.
06
{
Kαι με το αναυθαίρρετο δικαίωμα της ηδονής
τον πόνο θα σου δώσω.
τί κι αν άλλο αστέρι μού ’κραξε
εκεί να πάω να παίξω.
τί κι αν άλλος ένας Θεός – Υδράργυρος
ξανά με κυνηγάει.
Kραυγάζω
γαλάζιο
πουλί που περνά,
κραυγάζω
και τάζω
στην γυμνή που περνά,
το ΓΑΛΑΖΙΟ.
 
αλλάζει το τοπίο για να ζήσει
ζητάει αρσενικά
 για να καταβροχθίσει
πονά όταν ηδονίζεται
πετά όταν χαίρεται,
μια λίμνη στον καθρέφτη
08
Σα το μικρό βαθραχάκι της αυλής
Σα το μικρό αμπέλι – που απλώθηκε νωρίς
Σα τη μικρή ανεμώνη που γέρνει
Σα το δάκρυ της μικρής μου ενοχής
Είχες την ευκαιρία ν’ απλώσεις το χέρι
Είχες την ευκαιρία να μου δώσεις το φως
μα εσύ κρατούσες το σύννεφο
και παρακαλούσες
 να βρέχει
όταν έρθω
σαν όνειρο
σα λέξη
σάν, επιτέλους,
ο απομηχανής σου θεός
{{ 09
Δύο πνοές
σα τη κρυφή ζωή
του Αδαμάστορα
Η πρώτη είναι λες σα παραμύθι :
Κόρη αγάπησε
μα στην αγκαλιά του ποτέ δε τη κράτησε.
Του Δία η βουλή
μαχαίρι, βόλι, στερνή κραυγή.
Τώρα, μόνοι μάρτυρες τα βράχια
το άψυχο κορμί - όπως λένε - του Αδαμάστορα
να σημαδεύουν
και νιους να παιδεύουν
καθώς κόντρα πηγαίνουν
στις βουλές του Πρωτομάστορα,
αχ Αδαμάστορα.  
  
Εδώ που περπατάμε
δε φαινόμαστε,
το
μόνο που βλέπεις
είναι η ομίχλη
και
μεις,
σαν άλλοι εραστές
της Ιππολύτης,
περπατάμε
σχεδόν ακροβατώντας
ή πετώντας
ξορκίζοντας το αύριο
 
Τα 5 σημάδια
καθώς το σπέρμα του
ακούμπησε τη γη κάτω από τον ευκάλυπτο
ξεπετάχτηκε η ξεσκισμένη ελπίδα
και το μισοκαμένο της Ήρας κουτί
που μου θυμίζουν εσένα
που δε ξέρω αν είσαι 2 (δύο)
δεν ξέρω καν αν είσαι 4 (τέσσερα)
μου θυμίζεις πάντως μια εταίρα
που γνώρισα
στο(ν) Babylon-4
 
Πολύχρωμος Ακροβάτης
του χτίστη χωροβάτης
του κορμιού σου ο διαβάτης
ένα πράγμα όλο κι’ όλο
έμαθα και θα στο πω
πέτρα τη(ν) πέτρα
πόνο το(ν) πόνο
τοίχο το(ν) τοίχο
σε κοιτάω και λιώνω.
Παρα-πονώ
η νύχτα είναι γλυκειά
απόψε, λέω να έρθω να σε βρω
στα δύο επιτέλους κόψε
το παρα-πονώ
που έκανες χαρταετό.
 
μικρά φιλιά
κοφτές ανάσες
ο κόκκινος αεροπόρος
και ο χρόνος
- ο χρυσός δολοφόνος:
αργούνε και δέ μ’ αρέσει.
άδειες καρέκλες
στήθη ατίθασα
οι κορμοράνοι ξεδιψούν με τον ήλιο
τα μυστικά της θάλασσας δεν τα βρήκα
και την Πυθία θα πάρω τηλέφωνο
να μη λοξοδρομήσω από τις υπερβατικές της προσταγές.
 
Πνίγεις την κραυγή,
σηκώνεις τα κύματα,
σαν αερικό διαβαίνεις
το δρόμο για το ξωκλήσι.
Πότε άλλωτε ήταν τόσο όμορφη η άνοιξη ;
Πότε άλλωτε ήταν τόσο ζεστό το φιλί ;
Μέσα στη νύχτα οι Μοίρες
συναντήθηκαν με τις Μούσες
- τις Ήμερες
- τις Άχραντες
- τις, έτσι κι’ αλλιώς, Αθάνατες
σήκωσαν τα χέρια
έβαψαν με κόκκινο χρώμα
τα μάτια
και ήρθαν στο ξωκλήσι
 να διαβάσουν
τα ίχνη της σαλαμάνδρας.
II
Στο άσπρο ξωκλήσι
έχουν να φανούν οι Μοίρες
από τότε που πήραμε τα ίχνη
της σαλαμάνδρας
και τα είπαμε “ευτυχία”.
Πνίγεις την κραυγή,
σηκώνεις τα κύματα,
σαν αερικό διαβαίνεις
το δρόμο για το ξωκλήσι.
Πότε άλλωτε ήταν τόσο όμορφη η άνοιξη ;
Πότε άλλωτε ήταν τόσο ζεστό το φιλί ;
17
{
Βιάζεται το φθινόπωρο,
βιάζεται να φύγει.
Βιάζεται το φθινόπωρο,
και με το φασματοσκόπιό του
μετρά κάθε κόκκινη απόχρωση
και ορίζει τον πόνο,
 τον πόνο της φυγής.
Βιάζεται το φθινόπωρο.
Αγαπά το φθινόπωρο.
Αγαπά, όπως αγαπώ και ’γω.
18
{
Κάθομαι κάτω στην παραλία,
αντικρύζοντας τα χαμηλά βουνά της Σαλαμίνας
- μπύρα, σκάκι.
Απέναντι το μοναστήρι της Φανερωμένης
με τη κάτασπρη εκκλησία.
Δεξιά η φλόγα από τα έργα
για το φυσικό αέριο.
Η θάλασσα είναι τόσο ήρεμη
που ούτε ο γλάρος τολμά
να την αγγίξει.
Που και που, περνά κανένα καράβι.
Η μηχανή του δίνει ρυθμό στα όνειρα.
Έπεσε ομίχλη,
η Αττική ίσα ίσα που ξεχωρίζει
κι έτσι τρομάζουν οι ελπίδες
κι έτσι τρομάζει κι ο χρόνος
- στο χέρι του κρατάει την μαύρη τσάντα που γράφει «πόνος».
19
Και
Ύστερα
Ρώτησες :
Όλα
Σάπισαν ;
πάνω στη πλαγιά του ονείρου
τα κρουστά κρατούν γερά
την ουρά
του φαλλοκράτη Κύρου.
20
o ήλιος θανατώνει την σιωπή της νύχτας
τα αστέρια ένα ένα κρύβονται πανικόβλητα
και τα αρτόδεντρα ξυπνούν
η ευχή σου ανήμπορη να μαλώσει με την μοίρα
κόβει λαιμούς και φοινικόδεντρα
 
είσαι οπτασία
ή μήπως εικόνα μαγική
μες του μυαλού μου τα αιθερικά πηνία;
έτσι στα ολόλευκα ντυμένη
μοιάζεις από άλλον κόσμο εδώ διαπιστευμένη
 
Χθες βράδυ η σελήνη και
τα αστέρια αναθάρρησαν,
είχαν καιρό να δουν νέο έρωτα
κάτω από το αστεροσκοπείο.
21
ένα πρωί
άρχισε να κλαίει
- έκλεγε και η θάλασσα
ένα παιδί με μεγάλο καπέλο
το γύρισε ανάποδα
για να μαζέψει τα δάκρυα
ένας γλάρος βιαστικός
του έταξε μηνύματα
κι’ ένας τρελλός διακονιάρης καημός
του έκαιγε τα στήθια,
όλα τελικά ήταν αλήθεια

λημονησμένος αυτόχειρ
δίχως αστρολάβο
καράβι χαμένο...
εντός δύο ήμερών το κάτωθι
μπιλιέτο θα λάβω
ποτέ δεν (μου) είπαν
πως οι ανεκπλήρωτοι έρωττες
πρέπει οπωσδήποτε να γράφονται με κεφαλαία
μα πρωτίστως βουστροφηδόν.
23

έπεσα,
καθώς δεν είχα μαζί μου τις διόπτρες
προστασίας
για τα πελώρια και συμπαγή ψέμματά σου
αλοίμονο στην ομορφιά σου.

στο χρόνο που σπατάλησα
τις υποσχέσεις σου
μάζευα μία μία
και στην πληθώρα των ερωτήσεων κατέρρευσα
εσύ, φόρεσες το φωτεινό σου μειδίαμα
και μου ζήτησες
την ύπαρξή μου να σχάσω
κι όσο κι αν το αρνείσαι, τελικά ομοιάζεις
με εκείνα τα λιτά και ποντοπόρα πλοία
που, με την κατάμαυρη μα σκουριασμένη γάστρα,
αναζηττούν
ό,τι ξέφυγε απ’ τη λήθη
αργότερα, ήσυχος πια
(και) ξανακοιτώντας καθώς αρχειοθετούσα
μία μία τις υποσχέσεις σου
δε χρειάστηκε γλαύκες να αναζητήσω
ώστε να τις κομίσω
στα παραθαλάσσια θέρετρα της ηδονής μου.
26

εσύ, ετοίμασε τη λαιμητόμο
και το πετράδι για το στέμμα σου
στα δύο να κόψεις το δάκρυ
και το μικρό μου εξάεδρο
και τη μεγίστη ποινή να ζητήσεις
– άνευ αμφιβολιών –
από τον απέναντί μου πάρεδρο
ή απλά τα μάτια σου κλείσε
και από τον χάρτη του χρόνου σου
εμένα πια σβήσε.

δώστε μας τους γίγαντες
δώστε μας τις ελπίδες τους
ίσως έτσι (να) δούμε πιο καθαρά
ίσως έτσι κοιτάξουμε, επιτέλους, προς τα πάνω
να δούμε το πουλί ακίνητο
κόντρα στον αορατοδύναμο βοριά
με το μυριόποδο γιρλάντα στο ράμφος του
ίσως έτσι ξεχαστούμε και χαμογελάσουμε
για τα μικρά της ζωής μας
και δώσουμε, επιτέλους, τους γίγαντες
στα αγέννητα παιδιά μας.
29
έτσι, με τρυφερές θωπείες
έτσι, σαν έκπτωτος άγγελος
έτσι, με κατάρτι σπασμένο
έτσι, σαν ομηρικός ήρωας
 που την οργή του μόνο οι θεοί κατασβαίνουν
έτσι, και με μια γαλάζια κάρτα κομμένη
 η αγάπη ως ηδονή επιμένει – έτσι,
 και η ιδροωστεφής παραζάλη πονά,
έτσι κι αλλιώς, τι θα πει ‘νωρίς’ και τι θα πει ‘αργά’;
 
της μουσικης το χωμα
και το δειλινο
ειναι φεγγαρι

ενας σκοπος ειναι
μια σπουδη
αναμεσα στις φλεβες

 
απ’ το βουνο ως το γιαλο
ειναι μια στερια αποσταση
και τα μαλλια σου ειναι ηλιος
οταν η μερα σε κοιταζει
τωρα που ζυγωνεις τα κυματα
μην σε πιάσουν
απαρνιεσαι τη στερια
και τρεμεις τι θα πουν για σε
 τα κυματα
 
 
λαμπερες οι μερες μας
μ’ ακουμπησμενα δακτυλα
στο τζαμακι της κορνιζας
αναπολω τα θραυσματα
ΑΡΠΙΣΜΑ ΤΕΤΑΡΤΟ
αν δεν μπορεις
τις μερες μακρια μου
να μετρας
εχεις την αφεση
και την ευκαιρια
για νεα ημερολογια
 
εσυ νομιζεις
πως χαζευω τις τουλιπες
των χεριων σου οι βλαστοι
ειναι αγκαθια φορτωμενοι
και τα μπουμπουκια σου
αργουν πολυ ν’ ανθισουν
12
ΑΡΠΙΣΜΑ ΕΚΤΟ
μην θεωρησεις τιποτα δεδομενο
τα δεδομενα ανατρεπονται
και οι ανατροπες ειναι τροπες
και ειναι πορειες ατερμονες
13
ΑΡΠΙΣΜΑ ΕΒΔΟΜΟ
τη στιγμη που θα γυρισεις
πισω να κοιταξεις
θα χω εξαφανιστει
θα χω γινει ανθος της λευκας
στα πεζοδρομiα θα συχναζω
και θα στοιχειωνω μ’ αλλεργιες
τη ζωη σου

Πλάνα εξουσία

Ω πλάνα Κίρκη εξουσία,
διχάζεις και μεταμορφώνεις τους ανθρώπους,
απανθρωπίζοντάς τους στην ουσία.
με μύριους όσους παρα-τρόπους...

Άσημοι, σπουδαίοι, βασιλιάδες, 
για χάρη σου αλληλοφθονούνται 
και δε στοχάζονται, οι φουκαράδες 
ότι τον εαυτό τους εκδικούνται...

Άτομα, κράτη, αυτοκρατορίες, 
για σένανε καταστράφηκαν, 
παγιδευμένες σε στυγνές ραδιουργίες, 
άδικα και άδοξα χάθηκαν...


Μαρία, από βασίλισσα των παραμυθιών
Έγινες η σειρήνα των ονείρων μου
Και ταξιδεύοντας στη θάλασσα
Των ματιών σου, ξαναγεννιέμαι ως Θεός
 
Και το άλλο
 [...] Περνώ από χίλιες μυήσεις
Αγναντεύω αιώνιους ουρανούς
Από ανείπωτους κήπους σου μαζεύω
Πολύχρωμα λουλούδια
 
Η ζωή μου ήταν μια χαραμάδα που έγινε ηλιοβασίλεμα όταν σε γνώρισα
Και όμως δεν πρέπει να ανησυχώ
Δεν είναι παρά ένα κοίταγμά σου
Που όταν η λήθη μου σκεπάζει τα μάτια
Είναι το μόνο που με κρατά ζωντανό
Το μόνο………………
 
Ξάπλωσε στο κρεβάτι με τα μάτια ανοιχτά .Τα ξημερώματα
Τον πήρε τελικά ο ύπνος………..
 
 
Δεν τραγουδώ παρά γιατί μ’ αγάπησες

στα περασμένα χρόνια.

Και σε ήλιο, σε καλοκαιριού προμάντεμα

και σε βροχή, σε χιόνια,

δεν τραγουδώ παρά γιατί μ’ αγάπησες.

Μόνο γιατί με κράτησες στα χέρια σου

μια νύχτα και με φίλησες στο στόμα,

μόνο γι’ αυτό είμαι ωραία σαν κρίνο ολάνοιχτο

κ’ έχω ένα ρίγος στην ψυχή μου ακόμα,

μόνο γιατί με κράτησες στα χέρια σου.

Μόνο γιατί τα μάτια σου με κύτταξαν

με την ψυχή στο βλέμμα,

περήφανα στολίστηκα το υπέρτατο

της ύπαρξής μου στέμμα,

μόνο γιατί τα μάτια σου με κύτταξαν.

Μόνο γιατί όπως πέρναα με καμάρωσες

και στη ματιά σου να περνάη

είδα τη λυγερή σκιά μου, ως όνειρο

να παίζει, να πονάη,

μόνο γιατί όπως πέρναα με καμάρωσες.

Γιατί, μόνο γιατί σε σέναν άρεσε

γι’ αυτό έμεινεν ωραίο το πέρασμά μου.

Σα να μ’ ακολουθούσες όπου πήγαινα,

σα να περνούσες κάπου εκεί σιμά μου.

Γιατί, μόνο γιατί σε σέναν άρεσε.

Μόνο γιατί μ’ αγάπησες γεννήθηκα,

γι’ αυτό η ζωή μου εδόθη.

Στην άχαρη ζωή την ανεκπλήρωτη

μένα η ζωή πληρώθη.

Μόνο γιατί μ’ αγάπησες γεννήθηκα.

Μονάχα για τη διαλεχτήν αγάπη σου

μου χάρισε η αυγή ρόδα στα χέρια.

Για να φωτίσω μια στιγμή το δρόμο σου

μου γέμισε τα μάτια η νύχτα αστέρια,

μονάχα για τη διαλεχτήν αγάπη σου.

Μονάχα γιατί τόσο ωραία μ’ αγάπησες

έζησα, να πληθαίνω

τα ονείρατά σου, ωραίε που βασίλεψες

κ’ έτσι γλυκά πεθαίνω

μονάχα γιατί τόσο ωραία μ’ αγάπησες.

(Ανοιξιάτικο βράδυ. Μεγάλο δωμάτιο παλιού σπιτιού. Μια ηλικιωμένη

γυναίκα, ντυμένη στα μαύρα, μιλάει σ' έναν νέο. Δεν έχουν ανάψει

φως. Απ' τα δύο παράθυρα μπαίνει ένα αμείλικτο φεγγαρόφωτο.

Ξέχασα να πω ότι η Γυναίκα με τα Μαύρα έχει εκδώσει δύο-τρεις

ενδιαφέρουσες ποιητικές συλλογές θρησκευτικής πνοής. Λοιπόν, η

Γυναίκα με τα Μαύρα μιλάει στον Νέο):

Άφησέ με να έρθω μαζί σου. Τι φεγγάρι απόψε!

Είναι καλό το φεγγάρι, - δε θα φαίνεται

που άσπρισαν τα μαλλιά μου. Το φεγγάρι

θα κάνει πάλι χρυσά τα μαλλιά μου. Δε θα καταλάβεις.

Άφησέ με να’ρθω μαζί σου.

Όταν έχει φεγγάρι μεγαλώνουν οι σκιές μες στο σπίτι,

αόρατα χέρια τραβούν τις κουρτίνες,

ένα δάχτυλο αχνό γράφει στη σκόνη του πιάνου

λησμονημένα λόγια δε θέλω να τ’ ακούσω. Σώπα.

Άφησε με να’ρθω μαζί σου

λίγο πιο κάτου, ως την μάντρα του τουβλάδικου,

ως εκεί που στρίβει ο δρόμος και φαίνεται

η πολιτεία τσιμεντένια κι αέρινη, ασβεστωμένη με φεγγαρόφωτο,

τόσο αδιάφορη κι άυλη

τόσο θετική σαν μεταφυσική

που μπορείς επιτέλους να πιστέψεις

πως υπάρχεις και δεν υπάρχεις

πως ποτέ δεν υπήρξες, δεν υπήρξε ο χρόνος κι η φθορά του.

Άφησε με να’ρθω μαζί σου.

Θα καθίσουμε λίγο στο πεζούλι, πάνω στο ύψωμα,

κι όπως θα μας φυσάει ο ανοιξιάτικος αέρας

μπορεί να φανταστούμε κιόλας πως θα πετάξουμε,

γιατί, πολλές φορές, και τώρα ακόμη, ακούω τον θόρυβο

του φουστανιού μου

σαν τον θόρυβο δύο δυνατών φτερών που ανοιγοκλείνουν,

κι όταν κλείνεσαι μέσα σ αυτόν τον ήχο του πετάγματος

νιώθεις κρουστό το λαιμό σου, τα πλευρά σου, τη σάρκα σου,

κι έτσι σφιγμένος μες στους μυώνες του γαλάζιου αγέρα,

μέσα στα ρωμαλέα νεύρα του ύψους,

δεν έχει σημασία αν φεύγεις ή αν γυρίζεις

κι ούτε έχει σημασία που άσπρισαν τα μαλλιά μου,

(δεν είναι τούτο η λύπη μου η λύπη μου

είναι που δεν ασπρίζει κι η καρδιά μου).

Άφησε με να’ ρθω μαζί σου

Το ξέρω πως καθένας μοναχός πορεύεται στον έρωτα,

μοναχός στη δόξα και στο θάνατο.

Το ξέρω. Το δοκίμασα. Δεν ωφελεί.

Άφησε με να’ρθω μαζί σου.

Τούτο το σπίτι στοίχειωσε, με διώχνει -

 θέλω να πω έχει παλιώσει πολύ, τα καρφιά ξεκολλάνε,

τα κάδρα ρίχνονται σα να βουτάνε στο κενό,

οι σουβάδες πέφτουν αθόρυβα

όπως πέφτει το καπέλο του πεθαμένου απ' την κρεμάστρα

στο σκοτεινό διάδρομο

όπως πέφτει το μάλλινο τριμμένο γάντι της σιωπής

απ’ τα γόνατά της

ή όπως πέφτει μια λουρίδα φεγγάρι στην παλιά, ξεκοιλιασμένη

πολυθρόνα.

Κάποτε υπήρξε νέα κι αυτή, - όχι η φωτογραφία που κοιτάς

με τόση δυσπιστία -

λέω για την πολυθρόνα, πολύ αναπαυτική, μπορούσες ώρες ολόκληρες

να κάθεσαι

και με κλεισμένα μάτια να ονειρεύεσαι ό,τι τύχει

- μιάν αμμουδιά στρωτή, νοτισμένη, στιλβωμένη από φεγγάρι,

πιο στιλβωμένη απ' τα παλιά λουστρίνια μου που κάθε μήνα τα

δίνω στο στιλβωτήριο της γωνιάς,

ή ένα πανί ψαρόβαρκας που χάνεται στο βάθος λικνισμένο απ’

την ίδια του ανάσα,

τριγωνικό πανί σα μαντίλι διπλωμένο λοξά μόνο στα δυό

σα να μην είχε τίποτα να κλείσει ή να κρατήσει

ή ν' ανεμίσει διάπλατο σε αποχαιρετισμό.

Πάντα μου είχα μανία με τα μαντίλια,

όχι για να κρατήσω τίποτα δεμένο,

τίποτα σπόρους λουλουδιών ή χαμομήλι μαζεμένο στους αγρούς

με το λιόγερμα

ή να το δέσω τέσσερις κόμπους σαν το σκουφί που φοράνε οι

εργάτες το αντικρινό γιαπί

ή να σκουπίζω τα μάτια μου, - διατήρησα καλή την όρασή μου·

ποτέ μου δεν φόρεσα γυαλιά. Μιά απλή ιδιοτροπία τα μαντίλια.

Τώρα τα διπλώνω στα τέσσερα, στα οχτώ, στα δεκάξι

ν' απασχολώ τα δάχτυλά μου. Και τώρα θυμήθηκα

πως έτσι μετρούσα τη μουσική σαν πήγαινα στο Ωδείο

με μπλε ποδιά κι άσπρο γιακά, με δύο ξανθές πλεξούδες

- 8, 16, 32, 64, -

κρατημένη απ' το χέρι μιας μικρής φίλης μου ροδακινιάς

όλο φως και ροζ λουλούδια,

(συγχώρεσέ μου αυτά τα λόγια κακή συνήθεια) 32, 64, -

κι οι δικοί μου στήριζαν

μεγάλες ελπίδες στο μουσικό μου τάλαντο. Λοιπόν, σου ’λεγα

για την πολυθρόνα -

ξεκοιλιασμένη - φαίνονται οι σκουριασμένες σούστες, τα άχερα -

έλεγα να την πάω δίπλα στο επιπλοποιείο,

μα που καιρός και λεφτά και διάθεση -  τι να πρωτοδιορθώσεις; -

έλεγα να ρίξω ένα σεντόνι πάνω της, - φοβήθηκα

τ' άσπρο σεντόνι σε τέτοιο φεγγαρόφωτο. Εδώ κάθισαν

άνθρωποι που ονειρεύτηκαν μεγάλα όνειρα, όπως κι εσύ κι όπως

κι εγώ άλλωστε,

και τώρα ξεκουράζονται κάτω απ' το χώμα δίχως να

ενοχλούνται απ' τη βροχή ή το φεγγάρι.

Άφησε με να’ρθω μαζί σου.

Θα σταθούμε λιγάκι στην κορφή της μαρμάρινης σκάλας του

Αϊ-Νικόλα,

ύστερα εσύ θα κατηφορίσεις κι εγώ θα γυρίσω πίσω

έχοντας στ' αριστερό πλευρό μου τη ζέστα απ' το τυχαίο

άγγιγμα του σακακιού σου

κι ακόμη μερικά τετράγωνα φώτα από μικρά συνοικιακά παράθυρα

κι αυτή την πάλλευκη άχνα απ' το φεγγάρι που 'ναι σα μια

μεγάλη συνοδεία ασημένιων κύκνων -

και δε φοβάμαι αυτή την έκφραση, γιατί εγώ

πολλές ανοιξιάτικες νύχτες συνομίλησα άλλοτε με το Θεό που

μου εμφανίστηκε

ντυμένος την αχλύ και την δόξα ενός τέτοιου σεληνόφωτος,

και πολλούς νέους, πιο ωραίους κι από σένα ακόμη, του εθυσίασα,

έτσι λευκή κι απρόσιτη ν' ατμίζομαι μες στη λευκή μου φλόγα,

στη λευκότητα του σεληνόφωτος,

πυρπολημένη απ' τ' αδηφάγα μάτια των αντρών κι απ' τη

δισταχτικήν έκσταση των εφήβων,

πολιορκημένη από εξαίσια, ηλιοκαμένα σώματα,

άλκιμα μέλη γυμνασμένα στο κολύμπι, στο κουπί, στο στίβο,

στο ποδόσφαιρο (που έκανα πως δεν τα 'βλεπα)

μέτωπα, χείλη και λαιμοί, γόνατα, δάχτυλα και μάτια,

στέρνα και μπράτσα και μηροί (κι αλήθεια δεν τα ’ βλεπα)

- ξέρεις, καμιά φορά, θαυμάζοντας, ξεχνάς, ό,τι θαυμάζεις, σου

φτάνει ο θαυμασμός σου, -

θε μου, τι μάτια πάναστρα, κι ανυψωνόμουν σε μιαν αποθέωση

αρνημένων άστρων

γιατί, έτσι πολιορκημένη απ' έξω κι από μέσα,

άλλος δρόμος δε μου 'μενε παρά μονάχα προς τα πάνω ή προς

τα κάτω. - Όχι, δε φτάνει.

Άφησε με να’ρθω μαζί σου.

Το ξέρω η ώρα είναι πια περασμένη. Άφησέ με,

γιατί τόσα χρόνια, μέρες και νύχτες και πορφυρά μεσημέρια,

έμεινα μόνη, ανένδοτη, μόνη και πάναγνη,

ακόμη στη συζυγική μου κλίνη πάναγνη και μόνη,

γράφοντας ένδοξους στίχους στα γόνατα του Θεού,

στίχους που, σε διαβεβαιώ, θα μένουνε σα λαξευμένοι σε

άμεμπτο μάρμαρο

πέρα απ' τη ζωή μου και τη ζωή σου, πέρα πολύ. Δε φτάνει.

Άφησε με να’ρθω μαζί σου.

Τούτο το σπίτι δε με σηκώνει πια.

Δεν αντέχω να το σηκώνω στη ράχη μου.

Πρέπει πάντα να προσέχεις, να προσέχεις,

να στεριώνεις τον τοίχο με το μεγάλο μπουφέ

να στεριώνεις τον μπουφέ με το πανάρχαιο σκαλιστό τραπέζι

να στεριώνεις το τραπέζι με τις καρέκλες

να στεριώνεις τις καρέκλες με τα χέρια σου

να βάζεις τον ώμο σου κάτω απ' το δοκάρι που κρέμασε.

Και το πιάνο, σα μαύρο φέρετρο κλεισμένο. Δε τολμάς να τ'

ανοίξεις.

Όλο να προσέχεις, να προσέχεις, μην πέσουν, μην πέσεις. Δεν

αντέχω.

Άφησε με να’ έρθω μαζί σου.

Τούτο το σπίτι, παρ όλους τους νεκρούς του, δεν εννοεί να πεθάνει.

Επιμένει να ζει με τους νεκρούς του

να ζει απ' τους νεκρούς του

να ζει απ' τη βεβαιότητα του θανάτου του

και να νοικοκυρεύει ακόμη τους νεκρούς του σ' ετοιμόρροπα

κρεββάτια και ράφια.

Άφησε με να’ρθω μαζί σου.

Εδώ, όσο σιγά κι αν περπατήσω μες στην άχνα της βραδιάς,

είτε με τις παντούφλες, είτε ξυπόλυτη,

κάτι θα τρίξει, - ένα τζάμι ραγίζει ή κάποιος καθρέφτης,

κάποια βήματα ακούγονται, - δεν είναι δικά μου.

Έξω, στο δρόμο μπορεί να μην ακούγονται τούτα τα βήματα, -

η μεταμέλεια, λένε, φοράει ξυλοπάπουτσα, -

κι αν κάνεις να κοιτάξεις σ' αυτόν ή τον άλλον καθρέφτη,

πίσω απ' την σκόνη και τις ραγισματιές,

διακρίνεις πιο θαμπό και πιο τεμαχισμένο το πρόσωπό σου,

το πρόσωπο σου που άλλο δε ζήτησες στη ζωή παρά να το

κρατήσεις καθάριο κι αδιαίρετο.

Τα χείλη του ποτηριού γυαλίζουν στο φεγγαρόφωτο

σαν κυκλικό ξυράφι πώς να το φέρω στα χείλη μου;

όσο κι αν διψώ, - πως να το φέρω; - Βλέπεις;

έχω ακόμη διάθεση για παρομοιώσεις, - αυτό μου απόμεινε,

αυτό με βεβαιώνει ακόμη πως δεν λείπω.

Άφησε με να’ρθω μαζί σου....

Φορές-φορές, την ώρα που βραδιάζει, έχω την αίσθηση

πως έξω απ' τα παράθυρα περνάει ο αρκουδιάρης με τη γριά

βαριά του αρκούδα

με το μαλλί της όλο αγκάθια και τριβόλια

σηκώνοντας σκόνη στο συνοικιακό δρόμο

ένα ερημικό σύννεφο σκόνη που θυμιάζει το σούρουπο

και τα παιδιά έχουν γυρίσει σπίτια τους για το δείπνο και δεν τ'

αφήνουν πια να βγουν έξω

μ' όλο που πίσω απ' τους τοίχους μαντεύουν το περπάτημα της

γριάς αρκούδας -

κι η αρκούδα κουρασμένη πορεύεται μες στη σοφία της μοναξιάς

της, μην ξέροντας για που και γιατί-

έχει βαρύνει, δεν μπορεί πια να χορεύει στα πισινά της πόδια

δεν μπορεί να φοράει τη δαντελένια σκουφίτσα της

να διασκεδάζει τα παιδιά, τους αργόσχολους, τους απαιτητικούς,

και το μόνο που θέλει είναι να πλαγιάσει στο χώμα

αφήνοντας να την πατάνε στην κοιλιά, παίζοντας έτσι το

τελευταίο παιχνίδι της,

δείχνοντας την τρομερή της δύναμη για παραίτηση,

την ανυπακοή της στα συμφέροντα των άλλων, στους κρίκους

των χειλιών της, στην ανάγκη των δοντιών της,

την ανυπακοή της στον πόνο και στη ζωή

με τη σίγουρη συμμαχία του θανάτου - έστω κι ενός αργού

θανάτου  -

την τελική της ανυπακοή στο θάνατο με τη συνέχεια και τη

γνώση της ζωής

που ανηφοράει με γνώση και με πράξη πάνω απ τη σκλαβιά της.

Μα ποιος μπορεί να παίξει ως το τέλος αυτό το παιχνίδι;

Κι η αρκούδα σηκώνεται πάλι και πορεύεται

υπακούοντας στο λουρί της, στους κρίκους της, στα δόντια της,

χαμογελώντας με τα σκισμένα χείλη της στις πενταροδεκάρες

που της ρίχνουνε τα ωραία κι ανυποψίαστα παιδιά

(ωραία ακριβώς γιατί είναι ανυποψίαστα)

και λέγοντας ευχαριστώ. Γιατί οι αρκούδες που γεράσανε

το μόνο που έμαθαν να λένε είναι: ευχαριστώ, ευχαριστώ.

Άφησέ με να’ ρθω μαζί σου.

Τούτο το σπίτι με πνίγει. Μάλιστα η κουζίνα

είναι σαν το βυθό της θάλασσας.Τα μπρίκια κρεμασμένα γυαλίζουν

σα στρογγυλά, μεγάλα μάτια απίθανων ψαριών,

τα πιάτα σαλεύουν αργά σαν τις μέδουσες,

φύκια κι όστρακα πιάνονται στα μαλλιά μου - δεν μπορώ να

τα ξεκολλήσω ύστερα,

δεν μπορώ ν' ανέβω πάλι στην επιφάνεια -

ο δίσκος μου πέφτει απ' τα χέρια άηχος, - σωριάζομαι

και βλέπω τις φυσαλίδες απ' την ανάσα μου ν' ανεβαίνουν,

ν' ανεβαίνουν

και προσπαθώ να διασκεδάσω κοιτάζοντές τες

κι αναρωτιέμαι τι θα λέει αν κάποιος βρίσκεται από πάνω και

βλέπει αυτές τις φυσαλίδες,

τάχα πως πνίγεται κάποιος ή πως ένας δύτης ανιχνεύει τους βυθούς;

Κι αλήθεια δεν είναι λίγες οι φορές που ανακαλύπτω εκεί, στο βάθος

του πνιγμού,

κοράλλια και μαργαριτάρια και θησαυρούς ναυαγισμένων πλοίων,

απρόοπτες συναντήσεις, και χτεσινά και σημερινά μελλούμενα,

μιαν επαλήθευση σχεδόν αιωνιότητας,

κάποιο ξανάσασμα, κάποιο χαμόγελο αθανασίας, όπως λένε,

μιαν ευτυχία, μια μέθη, κι ενθουσιασμόν ακόμη,

κοράλλια και μαργαριτάρια και ζαφείρια·

μονάχα που δεν ξέρω να τα δώσω - όχι τα δίνω·

μονάχα που δεν ξέρω αν μπορούν να τα πάρουν - πάντως εγώ

τα δίνω.

Άφησέ με να’ρθω μαζί σου....

Μια στιγμή, να πάρω τη ζακέτα μου.

Τούτο τον άστατο καιρό, όσο να 'ναι, πρέπει να φυλαγόμαστε.

Έχει υγρασία τα βράδια, και το φεγγάρι

δε σου φαίνεται, αλήθεια, πως επιτείνει την ψύχρα;

Άσε να σου κουμπώσω το πουκάμισο - τι δυνατό το στήθος σου,

- τι δυνατό φεγγάρι, - η πολυθρόνα, λέω - κι όταν σηκώνω

το φλιτζάνι απ' το τραπέζι

μένει από κάτω μιά τρύπα σιωπή, βάζω αμέσως την παλάμη

μου επάνω

να μην κοιτάξω μέσα, - αφήνω πάλι το φλιτζάνι στη θέση του·

και το φεγγάρι μια τρύπα στο κρανίο του κόσμου - μην κοιτάξεις μέσα,

είναι μια δύναμη μαγνητική που σε τραβάει- μην κοιτάξεις,

μην κοιτάχτε,

ακούστε με που σας μιλάω θα πέσετε μέσα.Τούτος ο ίλιγγος

ωραίος, ανάλαφρος θα πέσεις, -

ένα μαρμάρινο πηγάδι το φεγγάρι,

ίσκιοι σαλεύουν και βουβά φτερά, μυστηριακές φωνές - δεν τις ακούτε;

Βαθύ βαθύ το πέσιμο,

Βαθύ βαθύ το ανέβασμα,

το αέρινο άγαλμα κρουστό μες στ' ανοιχτά φτερά του,

βαθειά-βαθειά η αμείλικτη ευεργεσία της σιωπής, -

τρέμουσες φωταψίες της άλλης όχθης, όπως ταλαντεύεσαι μες

στο ίδιο σου το κύμα,

ανάσα ωκεανού. Ωραίος, ανάλαφρος

ο ίλιγγος τούτος, - πρόσεξε, θα πέσεις. Μην κοιτάς εμένα,

εμένα η θέση μου είναι το ταλάντευμα - ο εξαίσιος ίλιγγος.

Έτσι κάθε απόβραδο

έχω λιγάκι πονοκέφαλο, κάτι ζαλάδες.

Συχνά πετάγομαι στο φαρμακείο απέναντι για καμμιάν ασπιρίνη,

άλλοτε πάλι βαριέμαι και μένω με τον πονοκέφαλό μου

ν' ακούω μες στους τοίχους τον κούφιο θόρυβο που κάνουν

οι σωλήνες του νερού,

ή ψήνω έναν καφέ, και, πάντα αφηρημένη,

ξεχνιέμαι κ ετοιμάζω δυο ποιος να τον πιει τον άλλον; -

αστείο αλήθεια, τον αφήνω στο περβάζι να κρυώνει

ή κάποτε πίνω και τον δεύτερο, κοιτάζοντας απ' το παράθυρο

τον πράσινο γλόμπο του φαρμακείου

σαν το πράσινο φως ενός αθόρυβου τραίνου που έρχεται να με

πάρει

με τα μαντίλια μου, τα στραβοπατημένα μου παπούτσια, τη

μαύρη τσάντα μου, τα ποιήματα μου,

χωρίς καθόλου βαλίτσες - τι να τις κάνεις;

Άφησέ με να’ ρθω μαζί σου.

Α, φεύγεις; Καληνύχτα. Όχι, δε θα έρθω. Καληνύχτα.

Εγώ θα βγω σε λίγο. Ευχαριστώ. Γιατί, επιτέλους, πρέπει

να βγω απ' αυτό το τσακισμένο σπίτι.

Πρέπει να δω λιγάκι πολιτεία, - όχι, όχι το φεγγάρι -

την πολιτεία με τα ροζιασμένα χέρια της, την πολιτεία

του μεροκάματου,

την πολιτεία που ορκίζεται στο ψωμί και στη γροθιά της

την πολιτεία που μας αντέχει στη ράχη της

με τις μικρότητες μας, τις κακίες, τις έχτρες μας,

με τις φιλοδοξίες, την άγνοιά μας και τα γερατειά μας, -

ν' ακούσω τα μεγάλα βήματά της πολιτείας,

να μην ακούω πια τα βήματα σου

μήτε τα βήματα του Θεού, μήτε και τα δικά μου βήματα.

Καληνύχτα.

(Το δωμάτιο σκοτεινιάζει. Φαίνεται πως κάποιο σύννεφο θα έκρυψε

το φεγγάρι. Μονομιάς, σαν κάποιο χέρι να δυνάμωσε το ραδιόφωνο

του γειτονικού μπαρ, ακούστηκε μια πολύ γνωστή μουσική φράση.

Και τότε κατάλαβα πως όλη τούτη τη σκηνή τη συνόδευε

χαμηλόφωνα η "Σονάτα του Σεληνόφωτος", μόνο το πρώτο μέρος. Ο

νέος θα κατηφορίζει τώρα μ' ένα ειρωνικό κι ίσως συμπονετικό

χαμόγελο στα καλογραμμένα χείλη του και μ' ένα συναίσθημα

απαιλευθέρωσης. Όταν θα φτάσει ακριβώς στον Αη-Νικόλα, πριν

κατέβει τη μαρμάρινη σκάλα, θα γελάσει, - ένα γέλιο δυνατό,

ασυγκράτητο. Το γέλιο του δε θ' ακουστεί καθόλου ανάρμοστα κάτω

απ' το φεγγάρι. Ίσως το μόνο ανάρμοστο να είναι το ότι δεν είναι

καθόλου ανάρμοστο. Σε λίγο ο Νέος θα σωπάσει, θα σοβαρευτεί και

θα πει: "Η παρακμή μιάς εποχής". Έτσι, ολότελα ήσυχος πια, θα

ξεκουμπώσει πάλι το πουκάμισό του και θα τραβήξει το δρόμο του.

Όσο για τη γυναίκα με τα μαύρα, δεν ξέρω αν βγήκε τελικά απ το

σπίτι. Το φεγγαρόφωτο λάμπει ξανά. Και στις γωνίες του δωματίου οι

σκιές σφίγγονται από μιαν αβάσταχτη μετάνοια, σχεδόν οργή, όχι

τόσο για τη ζωή, όσο για την άχρηστη εξομολόγηση. Ακούτε; Το

ραδιόφωνο συνεχίζει.):


 Γράμματα που έγραψε στο βλέμμα τους η αγάπη

Όνειρα που κέντησαν στον ύπνο τους οι αράχνες

Ο θάνατος σαν ύφασμα σύρθηκε ανάμεσά τους

Έσβησαν έτσι τα λαμπρά τους μάτια σαν λυχνάρια

Το δέρμα τους που ήταν σφιχτό σαν το πανί στον άνεμο

Δεν νιώθει πια τη ζεστασιά που χύνουν τα κορμιά

Σαν ημερομηνίες τα ονόματά τους

Όμως καθώς χαμογελάς χαμογελούν ακόμα

Τα βήματά τους αντηχούν μέσα στα βήματά μας

Και στην καρδιά μας νιώθουμε το χτύπο της καρδιάς τους.


Τα σώματα του Bacon δεν είναι σώματα γιατί, κατά βάθος, είναι κορμοί.
Κορμοί που μετρούν
αντίστροφα τον χρόνο, με ανάστροφη πλαστικότητα,
που θρέφεται από την έλλειψη
ενός αγγελικού στοιχείου.
Τα σώματα του Bacon
δεν είναι παρουσίες,*
μόνο κρατούν, το μέτρο
της παρουσίας, με την οδύνη τους,
σαν να ήταν
η οδύνη τους
Μονάδα.

Η αυτοκυριαρχία μου ενεργοποιείται
ως ιδανική έλλειψη.
Σαν τοπίο
που συγκρατεί
και αποσπά
από το βάθος
των αισθήσεων,
την τάξη της ομορφιάς.
 
 
η ονειροπόληση
διασχίζει
τη σαγήνη
μιας λύπης,
αποδεσμεύει τα πέπλα της
και απελευθερώνεται
στη στοργή του νου
 
Αγωνία
είναι τα πέταλα
που αφήνει πίσω του ο ύπνος,
η πνοή
στην κίνηση μιας φυλλωσιάς,
η ένταση
μιας ξαφνικής αναγέννησης.
 
Σε συναντάω πάντα
στην εξάντληση,
και τη λεπτότητα,
περιοχές
ισχνές σαν μεταίχμια,
εκεί
που παραμένεις άθικτος.
Και είναι σαν
(αυτός ο εαυτός)
να είναι όρος
μιας διαφοροποίησης,
ανάμεσα στο μέσα
και το έξω,
έτσι ώστε
αυτά τα δύο,
να είναι πάντα διακριτά.
Και,
ό,τι μέσα,
είναι ένα
έξω, να είναι περιπέτεια.
 
Όταν πια, αυτό που έχω αγαπήσει,
έχει αλλάξει μορφή,
και έχει αποκτήσει μορφή ξένη
από αυτήν που αναγνώριζε η αγάπη μου, τότε μένει
(ή γεννιέται)
μια αθωότητα χωρίς όρια-
στέκεται, σαν πάθος, απλώνεται, ακλόνητη, σαν χώρος.
Μια αθωότητα
που αναστέλλει την εντύπωση αυτού που έχει αγαπηθεί,
ως ξένου ή ως γνώριμου-
μια αθωότητα,
που διαδέχεταιαπτή,
τη μνήμη,
όλη αυτή τη μνήμη, την τόσο απτή μνήμη.

σό έξω μισό στο στόμα μου .
Τα χέρια μου άλυτα ανίκανα να ξεχωρίσουν εγκεφαλικές εντολές
διαταγές σαν αυτές που δέχεται toJavaScript ..
και ναα που χειρίστηκες σωστά αυτό που εσύ ο ίδιος δημιούργησες ..
φυσικά και αυτό είναι δικό σου αποτέλεσμα ..
ποιανού να’ ναι δηλαδή ..
πάλι τα ίδια
και κοιμήθηκα και ξύπνησα
νομίζω σ ‘άλλη διάσταση
γαλάζια και πράσινα σύννεφα
να περιμένουν όλοι πότε θα στάξουν για να κάνουν το επόμενο βήμα
.. κι εκεί λέγκο λέω .. ανίκανα .!!!
Σας σιχάθηκα
και αποφάσισα και ξύπνησα πάλι στ ‘όνειρο ..
κιέβαλα παπούτσια και βγήκα έξω
και
και ξάφνου με παρακολουθούσα απο κάπου χαμηλά
κι όλο βυθιζόμουν
σε στάχτες…. και διχάλες πιρουνιών ..
-	Τι σκατά σκέφτεσαι εδώ και ώρα μου λες ; Περιμένω να τελειώσεις
Έχουμε κι δουλειές εδώ .
Κι έτσι προχώρησα στην ουρά να πραγματοποιήσω τις συναλλαγές (τις άλογες παράλογες ) .
ΠΡ-Ω- ΜΕΣΗΜΒΡΙΑΣ
Μούσες , σας ικετεύω , άδειο και πάλι το φλυτζάνι
Πως αλλιώς θα γευτεί κι αυτός που το ζητάει , και το λαχταράει, κι εκείνος που το ξέχασε ,θαρρώ
Ή δεν θαρρώ
Κι αυτός που το προσπέρασε επίτηδες ;
Δές τες ,εμφάσεις αλλοτινές
Χρωματιστές και σκούρες
Πώς να λείψουν κι σκούρες
Σγουρές σκέψεις , ή και όχι ..
Γέμισε το να πιούν κι αυτοί που το λαχταρούν ,
Κι αυτοί που το ξεχνούν , κι αυτοί που το προσπέρασαν.
Χτές και προχτές και αύριο και τώρα
Τώρα ; Κι αν θα το γεμίσετε…τι να τους πώ ,ποια οδηγία να τους δώσω;
Μη και σκιαχτούν και το σωριάσουν
Και πάλι εγώ να σας παρακαλώ ..
Πώς να δώσω υπόσχεση , σε ποιόν να ορκιστώ ;
Σαν Ατλαντίδα περίμεναν να την ασκώσουν ,να τη στολίσουν..
Που να ‘ξεραν την ομορφιά της κι ότι δε χρειάζεται μύρα και λουλούδια.
Φοβάμαι μήπως πάλι τη θάψουν .
Κι ύστερα..που να βρώ την Ατλαντίδα μου..
Η Ελπίδα μου
FACES OF DEATH / Οι δύσεις στην ανατολή του
Κατάδυση –σκηνή πρώτη .
Και ενώ εμέ πέθαινε μια απλή σκαλιστή ζώνη(η μοναδική που είχα ,αγορασμένη από ένα παζάρι της Ρώμης ) εκείνον πέθαινε η σκέψη.
Έψαχνε απεγνωσμένα την αρχή του και το τέλος του.
Άνοιγε τα μάτια , κι είχε δυο μάτια γαλανά .
Είχαν και λίγο πράσινο μέσα ,κουκίδες μικρές.
Άλλαζαν θέση με τη κίνηση των ομματιών του
Κάθε φορά που σε κοίταζε
Κι ας μην σε έβλεπε.
(δεν ήξερα μέχρι προχτές ,όπως είπε ο Κ. ότι τα μάτια βλέπουν κάθε φορά αυτά που παρατηρούμε ,αυτά που θέλουμε ,γι’ αυτό ας αφήσουμε ελεύθερες τις σκέψεις μας )
Γαλανά με ολίγο πράσινο μέσα τους λοιπόν .
Τ’άνοιγε και πόσο ήθελα να αραιώσω τη θολούρα τους ,νόμιζες ότι ήταν τυφλός.
Να , σαν αυτούς που ορθολογικά ψάχνουν να βρούντ’απερίγραπτο.
Εγώ απλά πίστεψα, πίστεψα πως το στυλό γράφει γιατί βγάζει μελάνι ,μπλέ ,είτε μαύρο ,ανάλογα με τη κατασκευή του.
Πάλι έχασα τη σειρά μου ,κάθε φορά χάνομαι στη διαδρομή μου
Περίπατος λαβύρινθος.
Πώς γίνεται να χρειάζεται ένα λέιζερ για να ξεθολώσει το βλέμμα σου ;
Τον παρατηρούσα να βουλιάζει ,να βυθίζεται η άμμος ,να αχν-ίζει-αεγώ
Κόκκο στο κόκκο να πνίγεται
Ολοένα και περισσότερα εκατοστά να τον χάνω , κι όμως ακόμη τον παρατηρώ.
Άραγε θα προλάβω ποτέ να τον αρπάξω ;
Διαδικασία που άρχιζε με την αυγή
Και τελείωνε με τη δύση , τη δική του δύση …
Ανάποδη Βδομάδα
Μ.Δευτέρα ,ανάποδη βδομάδα
Προετοιμασία για τα κατόπιν εορτής
Ο φούρνος προψήνει , στη σειρά, στο ίδιο μήκος
Και κατά τ’άλλα στο ίδιο σχήμα
Ανολοκλήρωτη Μ.βδομάδα …
“ Toμόνο σίγουρο δεν θα βρείς άθικτη αξία
Θεσμοί πειραγμένοι, πλασμένοι ονειρικά,
Αφού κι οι σχέσεις παίζονται θεατρικά.. “
-‘Ανθρωπον ζητώ μ’ένα φανάρι κι ανόθευτους θεσμούς …Γιατί πιστεύω πως κάπου υπάρχει τ’ανόθευτο ,τ’αληθινό…
Το αγρίμι
Τον έβαλα και κάθισε απέναντι μου
Δεν υπήρχε η παραμικρή κλίση
Άβατο το πέρασμα από τη θέση μου
Στην αντίπερα μεριά του τραπεζιού
Έβγαλε νύχια και δόντια ..
Τα μάτια εστίαζαν αναγκαστικώς όλο και περισσότερο
Φοβούμενη τις κινήσεις μου
Σάλεψα και κρύφτηκα κάτω απ’το τραπέζι ,ολοκαίνουργιο .
Κάθε φορά του έκανα αλλαγές το έβαφα συχνά με βερνίκι
Άλλαζα το χρώμα, δηλαδή το στόλιζα .
Τα νύχια του χάλασαν για ακόμη μια φορά την επιφάνεια
Ήτο λεία και ήταν λευκή ,λευκή σαν ένα νυφικό
Ένα ψέμα κι αυτό …
Υ.Γ.
(Σημασία λευκού νυφικού , αγνότητα , κάποτε και πλούτος της νύφης 

Χωρίς συντηρητικά
Μ αρέσει να μιλάω για το καλοκαίρι
έχω ιστορίες να πω
και λίγο ιδρωμένα χέρια που γλιστράνε καλύτερα στο χαρτί.
Όταν έγινε το ΜπινγκΜπανγκ, πρέπει να ήταν καλοκαίρι
όταν έγινε το ΜπιγκΜπανγκ, το σύμπαν από την απελπισία του ξέρασε τον εαυτό του τριγύρω.
Και στον παράδεισο: ήταν οι διάφοροι άνθρωποι εν αρχή, και ήρθε καλοκαίρι
έβραζε ο τόπος, έβραζαν τα κεφάλια τους και βαρέθηκαν το μεταξύ τους
και έφτιαξαν το θεό
Είναι γραμμένο στο ντιενέι μας το τέλειο, όπως και το απελπισμένο
κι έπρεπε να γίνει ένας θεός να δικαιολογεί τη μετριότητά μας, αφού
αντί για απελπισμένοι, γίναμε τέλειοι
παιδιά της ανάπτυξης και των ψυχολόγων και της συνήθειας
του ντεκαφεινέ και της μπύρας χωρίς συντηρητικά και της πληροφορίας και των λαιτ παγωτών και
του θυμού
και
της καύλας
που εκτονώνουμε στα μαξιλάρια μας λίγο πριν πάμε για δουλειά-
ο θεός όμως καταλαβαίνει και όλα τα δικαιολογεί
αλλά.
Μ’ αρέσει το καλοκαίρι
γιατί κάνει την κάθε μας κίνηση
απελπισμένη
και που και που τα βράδια ο θυμός και η καύλα ξερνάνε τον εαυτό τους στα μούτρα του θεού
και στα δικά μας μούτρα
και σέρνονται να ψοφήσουν στην άκρη της ασφάλτου-
χωρίς συντηρητικά, χωρίς προσθήκη ζάχαρης και χρώματα
ο θυμός μας και τα άδεια κουτάκια μπύρας στα πόδια μας
όλα τα φτιάξαμε τέλεια αλλά χρειάζονται ψυγείο
κι η κάψα τα απελπίζει.
Τέλειοι κι εμείς
καθ’ εικόνα και ομοίωση, και ο θεός καταλαβαίνει, αλλά δυστυχώς
η κάψα δε λυπάται.
Μ’ αρέσει που γλιστράνε τα χέρια μου
μ’ αρέσει καμιά φορά που παλεύω με τα μολύβια να μ’ εμπιστευτούν και να μείνουν
εγώ δε θα έμενα, μα
αν ήμασταν τουλάχιστον απελπισμένοι
αν ξερνούσαμε κάθε μέρα ένα σύμπαν και δυο τρεις θεούς
και είχαμε την αξιοπρέπεια να συρθούμε απεγνωσμένοι στην άκρη της ασφάλτου
ίσως θα έπαυε να μας λυπάται ο θεός
και θ’ άρχιζαν να μας λυπούνται τα καλοκαίρια.
Μέσα από π(υ)ράματα
Πάντα πριν βγω από το σπίτι πλένω τα δόντια μου
και καμιά φορά δεν τα πλένω επίτηδες, για να μην βγω από το σπίτι
ξυπνάω, κάθομαι στον υπολογιστή και καπνίζω και γεμίζω την κούπα μου γαλλικό
σηκώνομαι, φτιάχνω λίγο ακόμα, κάθομαι στον υπολογιστή,
περιμένω
μέχρι να τελειώσει η μέρα.
την επόμενη ξεκλειδώνω τον σύρτη, ψάχνω τα κλειδιά μου, πλένω τα δόντια μου, κατεβάζω τα σκουπίδια
ευτυχώς ερωτεύτηκα νωρίς και ξέρω πώς είναι να πνίγεσαι από τα σκουπίδια,
κι έτσι φροντίζω πολύ για κάτι τέτοια
η πόρτα μου είναι από τις παλιές, τις όχι ασφαλείας αλλά
όταν νοίκιαζα το σπίτι είχα άγνοια κινδύνου
-βέβαια εσύ έλεγες ότι είχα πάντα άγνοια κινδύνου
ψέματα, αν και τα 25 ήταν καθαρή τύχη, σ’ αυτό συμφωνώ-
πολύ θα το θελα να ‘χα άγνοια κινδύνου, πάντως, για να μπορέσω επιτέλους να τα ρίξω
σε κάποια
και να γλιτώσω τα λεφτά που δίνω για το αλκοόλ
είναι και αυτό ένα καλό κίνητρο για να βουρτσίζεις τα δόντια σου καθημερινά.
Κίνητρα, εδώ σηκώνει μεγάλη ανάλυση το γραφτό
αλλά όχι, είμαι ό,τι είμαστε
σχεδόν-επιτυχημένα πειράματα της ψυχολογίας,
πεινασμένα σκυλιά με καμπανάκια στο λαιμό
ποντίκια εθισμένα- τα μισά στην ηρωίνη και τα υπόλοιπα στη σοκολάτα,
ανάλογα με την δομή του ντι-εν-έι τους-
αναγνωρίζω τα ερεθίσματα, αλλά δυσκολεύομαι στην πράξη
τουλάχιστον με συμπαθώ γι αυτό που είμαι χωρίς να προσθέτω ή να αφαιρώ,
καλύτερα δηλαδή από τον μέσο όρο
για να μιλάμε και με μαθηματικά.
Και όλα αυτά είναι σημαντικά πράγματα, η παιδεία
να πλένεις τα δόντια σου και να καθαρίζεις λιγάκι το γραφείο και το πάτωμα πριν έρθουν οι φίλοι σου στο σπίτι,
τα μαθηματικά και η σωστή διατροφή και η ακριβής ποσότητα καφέ για τον τέλειο γαλλικό
ο μέσος όρος
και τα κίνητρα.
Θέλω να μαζέψω λεφτά για να βάλω κλειδαριά ασφαλείας στο ποδήλατό μου
για να μην λες άλλο για την άγνοια κινδύνου, φτάνει μ’ αυτό.
Καθένας επιλέγει τους εχθρούς του
-πάρε για παράδειγμα το καφέ χρώμα: ποτέ δεν το χώνεψα
μπήκε στη λίστα νωρίς
το καφέ, και ό,τι αυτό συνεπάγεται, τα φθινόπωρα, τη σκουριά, τη σοκολάτα γάλακτος
κι αυτό με κατατάσσει αυτόματα στα ποντίκια της ηρωίνης, το δείγμα βήτα
το προτιμώ, γιατί στατιστικά έχουμε περισσότερα τατουάζ, λιγότερη ευαισθησία σε αλλεργίες, και περισσότερες ικανότητες επιβίωσης σε περίπτωση πυρηνικής καταστροφής
η δυσκολία μας είναι η καθημερινή ζωή.
Αλλά διορθώνεται, μπορείς πάντα να σηκωθείς, να φτιάξεις καφέ (που κανονικά είναι μαύρος)
και να περιμένεις
να τελειώσει η μέρα
η κάθε μέρα
μέχρι την πυρηνική καταστροφή.
Και τότε θα επιβιώσουμε θριαμβευτικά.
Λέβελ 10 (πιθανώς τελευταίο)
Συγχαρητήρια
που κατάφερες να φτάσεις ως εδώ. Και έφτιαξες έναν χαρακτήρα, ένα όνομα, ένα πλαίσιο, μία ταυτότητα, ένα διαβατήριο, το κάτι τις
που κατάφερε να φτάσει ως εδώ.
Θα πεθάνεις φυσικά στο τέλος, αλλά: το ανάμεσα είναι το ζόρι
το πώς περιμένεις. Όπως τα αεροδρόμια , όπως οι αίθουσες αναμονής που απαγορεύεται το κάπνισμα
το πώς περνάει ο χρόνος αν όχι σε τσιγάρα.
Πώς περιμένεις είναι το ζόρι.
Οι περισσότεροι φίλοι μου που δεν καπνίζουν, φύγανε στο εξωτερικό (σε ένα ιδανικό σύμπαν θα ήθελα κάποτε να το κόψω
απλά όχι σήμερα)
άλλοι μένουν, μερικοί ξοδεύουν, μερικοί ξοδεύονται, μερικοί δουλεύουν τόσο όσο πρέπει, μερικοί καθόλου, μερικοί
περνάνε ολόκληρη θάλασσα για να πεθάνουν κάπου πιο ήρεμα, και μερικοί περιμένουν στη στεριά να αποκτήσουνε ταυτότητα
μόλις δούνε τους άλλους να πλησιάζουνε τη Γη Τους
Τσεκ πόιντ.
Συγχαρητήρια.
Μερικοί σπέρνουν βόμβες-όχι στα αεροδρόμια, δηλαδή, μάλλον και στα αεροδρόμια αλλά αυτοί είναι άλλοι. Μερικοί σπέρνουν βόμβες ο ένας μέσα στον άλλον
και εκεί που τελειώσανε, χτίζονται μικρά εκκλησάκια που μετά ξεχνιούνται μέχρι να τα ρίξουν, για να περάσει από κει ο νέος περιφερειακός
έτσι όπως κάποιοι γεμίζουν την αναμονή, περιφερειακά, περιμένοντας μόνο
με το ζεν τους ακουμπισμένο στη βαλίτσα.
Εγώ πιο πολύ σκέφτομαι τα τσιγάρα που θα κάπνιζα, να, ο καπνός που φεύγει μόνο, ποτέ δεν επιστρέφει,
ένας άξονας,
να ξέρεις γύρω από ποιο άχρηστο πλαίσιο κινείσαι σήμερα, να πάρεις τα συγχαρητήρια, που διάβασες όσο έπρεπε, που μπόρεσες όσο έπρεπε και ένιωσες τις βόμβες να σκάνε μέσα σου και έξω σου με ψυχραιμία και λογική και όπως έπρεπε, και όπως έπρεπε
ερωτεύτηκες στην πρώτη ματιά, τσεκάροντας πρώτα φυσικά ταυτότητα και δίπλωμα οδήγησης και άδεια παραμονής, και ήταν αμοιβαίο (τσεκ πόιντ) μόλις σιγουρεύτηκε ότι ξέρεις από πολιτική και ζώδια
ήταν αμοιβαίο
να πεθάνεις στο τέλος.
Άλλα πέρασες τον έλεγχο, έφτασες εδώ με το πλαίσιο και το όνομα και τον χαρακτήρα σου κάτω από τη μασχάλη εισπνέοντας και εκπνέοντας ζεν
και σου αξίζουν συγχαρητήρια
και σου αξίζει ένα τσιγάρο, ακουμπώντας κουρασμένα την πλάτη στον τοίχο
-αν καταφέρεις να βρεις το καπνιστήριο στην ώρα σου-
αλλιώς πολύ φοβάμαι, έχεις κι άλλη αναμονή
και μία ολόκληρη θάλασσα να περάσεις.
Σχεδόν τσεκ πόιντ- σχεδόν γκέιμόβερ.


Ακυρωτικό
Σας θυμήθηκα.
Έξω απ’ τα σκονισμένα τζάμια
Του λεωφορείου μου
Κατεβασμένες ρεκλάμες
Ξέφτια μοντέρνων προσόψεων ―
Τ’ άδεια κελύφη ΠΩΛΕΙΤΑΙ-ΕΝΟΙΚΙΑΖΕΤΑΙ
Όπου χιλιόμετρα ξεπατωμένων σωληνώσεων
Οι αποικίες των κατσαρίδων.
Από μνήμης
Το χαρτί της βεβαίωσης
δίπλα σ’ εκείνα των σεμιναρίων
και των πτυχίων
πιστοποιεί πως εξακολουθείς
να είσαι άνεργος άνευ επιδοτήσεως.
Μέχρι νεωτέρας
“για την ακρίβεια των στοιχείων'
όπισθεν της αιτήσεως
“Σελίδα 2 από 2'
υπάρχει χώρος για κρεμάλα.
Στα μέτρα του
Το στόμα που κουράστηκε να τραγουδεί σωπαίνει,
κι απόμεινε απ’ το γέλιο του μια ζάρα που το σκίζει.
Α. ντε Ρενιέ
Κι ήρθε ο χειμώνας.
Για εκείνον όχι τώρα,
πολύς καιρός είναι που τον ένιωσε.
Το σκοτάδι ανίερο ―θα ανασηκωθεί
προσεκτικός σε κάθε βήμα.
Δεν είναι όνειρο.
Δεν έχει την απαίτηση να είναι.
Ο χειμώνας τόσο οικείος,
κανονικός και στα μέτρα του.

Μέθυσε, κλάψε στο τρένο,
ρίξε τα κόκκαλα σου σε τοίχους.
Μόνο μην πεθάνεις με τεντωμένα δάχτυλα.
Ούρλιαξε, χτύπα τα μαξιλάρια,
αγκάλιασε τα μαξιλάρια για να σε βρει ο ύπνος.
Μόνο μην πεθάνεις με τεντωμένα δάχτυλα.
Μίσησε τον Θεό, προστάτευσε τον Θεό•
και τα δύο ταυτόχρονα αν θες.
Μόνο μην πεθάνεις με τεντωμένα δάχτυλα.
Μην πεθάνεις με τεντωμένα δάχτυλα.
Μην πεθάνεις προσπαθώντας να φτάσεις ένα χέρι
που κάποτε ήταν εκεί.
ΧΑΡΤΗΣ
Ούτε για φλόγες θα χρειαστεί να ψάξεις,
ούτε για επιγραφές που εξορίζουν την ελπίδα.
Είναι αρκετά πιο απλό:
Καθετί όμορφο θα σε πονάει.
Καταλαβαίνεις, καρδιά μου;
Την πρώτη φορά που θα φοβάσαι να κοιτάξεις τη θάλασσα.
Τότε θα ξέρεις ότι έχεις φτάσει.
 
Να με πείσεις. Ότι δεν υπάρχει τίποτα
έξω απ’ αυτό το δωμάτιο.
ΠΡΟΣΩΠΟΓΡΑΦΙΑ ΕΝΟΣ ΤΕΡΑΤΟΣ
Τόσοι άγγελοι πληγωμένοι
κι εγώ τούς βλέπω να ματώνουν.
Τους λέω όμορφα λόγια πού και πού
κι ύστερα τούς βλέπω, να ματώνουν.
Δεν δένω τις πληγές τους.
Οι άγγελοι νομίζουν θα τις δέσω (όμορφα λόγια)
μα το δέρμα τους με καίει από το Φως και
το αίμα που κυλά
θυμίζει το δικό μου.
Παίρνω ένα μολύβι. Ένα τετράδιο.
Και περιγράφω τις πληγές τους.
Γράφω για τις πληγές τους. Ενώ το αίμα τρέχει•
οι άγγελοι έχουν χάσει το χρώμα τους τώρα, κι εγώ περιγράφω.
Γι’ αυτό, ξέρω τι να περιμένω όταν.
Θα καίγομαι για πάντα.
Θεέ μου, έχεις ξεκινήσει ήδη.
Η ΣΙΩΠΗ ΤΗΣ ΒΕΑΤΡΙΚΗΣ
Και ποιος σου λέει ότι ο Δάντης
δεν της έφερε κρυφά τον Θάνατο;
Ν’ αφουγκράζεται ο Ποιητής
για πάντα τον Παράδεισο
μέσα απ’ τη σιωπή της.
Και ποιος σου λέει ότι τα έντομα
δεν συναντάνε τον Θεό
πριν τα κάψει η λάμπα;
Κι ότι για τα έντομα
δεν αξίζει;
Σ’ έναν μου εφιάλτη, το αεροπλάνο έπεφτε.
Θα πέθαινα. Μήπως πέθανα και τώρα-
Θα πέθαινα. Και τα ερωτηματικά ήταν εκεί, μα
δεν άφηνα τη ζωή να τελειώσει έτσι.
Ενώ το αεροπλάνο έπεφτε,
μια τελεία, ξανά και ξανά,
η ίδια τελεία, ξανά και ξανά,
έπνιγε όλα τα ερωτηματικά.
“Έχω αγαπήσει.
Έχω αγαπήσει.
Έχω αγαπήσει.'
 
Από τα μικρά πράγματα. Απ’ αυτά το καταλαβαίνεις.
Μοιράζεται το ποτήρι της μαζί σου
και είναι ξεκάθαρο: Το γούστο της στο κρασί, ακόμα φριχτό
μα εσύ το αρπάζεις λαίμαργα•
μπορείς να τη γευτείς ξανά, για λίγο,
στην άκρη του γυαλιού.
AGHOST’SNIGHTS
Εκείνη, κάθε βράδυ, ρωτούσε.
Εκείνος, κάθε βράδυ, πίσω της σιωπούσε.
Προσπαθούσε να βρει έναν τρόπο απαλό
έναν τρόπο που δεν θα την τρομάξει
έναν τρόπο – να πει ξανά το όνομα της.



Όλοι λένε πως είμαι αλλιώτικη,
Διαφορετική. Δεν ξέρω αν το λένε
ως εγκώμιο ή ως ψόγο.
Με το πες, πες΄ το πίστεψα κι εγώ
Αλλά μια και όφελος κανένα
Θα το αντάλλασα
«Με όλα και τον ουρανό ακόμα»
ταινία παλαιά με την Betty Davis
που δεν είδα, ήμουν νήπιο- αν γυριζόταν
λίγο μετά η μαμά θα με
τραβολογούσε λέγοντας
κοίτα! κοίτα! Κι εγώ θα έλεγα
μα δεν είναι καθόλου όμορφη.
Κι εκείνη θα απαντούσε-μάθε
να ξεχωρίζεις την ποιότητα
και το ταλέντο. Αυτά τα έμαθα
με το παραπάνω. Μα σε τίποτα
δεν με ωφέλησαν.
Ο ουρανός είναι μακριά-πολύ μακριά
και πέρα απ’ όλα και τούτα και τ’ άλλα.
Να μάθω έπρεπε περισσότερο
κι απ’ την ποιότητα πως
τίποτα δεν κερδίζετε
από τους ουρανούς.
Γιατί ο Ουρανός ένας
αέρας είναι.
 
Είναι τόσο κτητικός, απαιτητικός, ανυπόμονος.
Τώρα! Τώρα! Τώρα! θέλω να φάω.
Τώρα! Τώρα! Τώρα! θέλω να κοιμηθώ στο βελούδινο μαξιλάρι.
Το σύνθημα των Ιαπώνων στον Β’ Παγκόσμιο.
Τora*! Τora! Tora! φωνάζαν οι καμικάζι πέφτοντας.
Τora! Τora! Tora! πέφτω, τσακίζομαι, σπάω τα δόντιa, ο Ρίκι θέλει να φάει Τώρα! Τώρα! Τώρα!
Όταν γεννήθηκε κάτασπρος – αλμπίνος.
Σκιές σκοτεινές, καφετιές, φαιές πάνω στη γούνα του.
Ένα φούμο σκέπασε τη μούρη του.
Ο Ρίκι δεν είναι Ιάπων, από το Σιάμ μας ήρθε.
Ασιάτης φυσικά.
Τα μυστήρια και η μαγεία του κόσμου από την Άπω Ανατολή.
Δεν θα τον πεις άσπρο, ούτε καν λευκό.
Το χρώμα του είναι το χρώμα του φεγγαριού.
Μία λευκή ωχρότητα, άσπρο γκρι, άσπρο κίτρινο, άσπρο μπλε – verde luna.
Τα μάτια της γάτας γκρίζα ή κίτρινα, πράσινα ή μπλε, τη νύχτα κόκκινα γίνονται, κατακκόκινα, τρομερά,
όπως τα μάτια του Mitsuo Fuchida όταν εξαπέλυε την επίθεση.
Τora! Τora! Tora! Ρίκι ,Ρίκι, Ruiki τη νύχτα σε φοβάμαι.
Τώρα! Τώρα! Τώρα! γάτα θα ‘θελα να ’μαι.
*虎 tora = τίγρης στα ελληνικά και σύνθημα των Ιαπώνων καμικάζι στην επίθεση του Pearl Harbor
 
Ανήκω από λάθος σε ζώδιο της φωτιάς.
Φωτιά είμαι, φλέγομαι, αλλά απ’ ότι θυμάμαι δεν έκαψα κανέναν.
Τον εαυτό μου μόνο πυρπολώ, από τα νύχια των ποδιών μέχρι την κεφαλή, … αυτά που θέλει επίμονα να φιλήσει ο Παύλος.
Τι εμμονή και αυτή! Δεν την εννοώ.
Ίσως ο Παύλος αν λεγόταν Paul ή Σαούλ, δεν θα τριγυρνούσε με το ταξί στα βρώμικα στενά της Αθήνας, και θα όδευε προς Δαμασκόν.
Τότε όλα θα ήταν διαφορετικά.
Ο Παύλος δεν θα γύριζε στην πιάτσα περιμένοντας πελάτη, αλλά το «εν τούτῳ νίκα».
Όσο για μένα θέλω να ξεφύγω και να επανακάμψω στο ζώδιο του νερού.
Τη βροχή αγαπώ, την ομίχλη, την καταχνιά.
Η υγρασία είναι αυτή που με τρέφει. Η ομίχλη αιτία για τα αβέβαια βήματά μου.
Εγώ στον κάμπο γεννήθηκα. Εκεί μεγάλωσα.
Τα καλοκαίρια πύρινα σαν τη φωτιά.
Όσο νερό και αν ρίξεις, όσος ιδρώτας κι αν χυθεί δεν σε δροσίζουν.
Η ζέστη κατάκοπο σε αφήνει. Η ζέστη σε σκοτώνει.
Επίλογος
Εμένα δεν με παίξανε στα ζάρια.
Ούτε σαράντα ούτε πενήντα ούτε ένα παλληκάρι.
Κι ας λέγομαι Ραλλού.
Πρόφθασε και το έκανε ο πατέρας μου.
Όχι στα ζάρια, ήταν εστέτ και φίνος.
Στα χαρτιά με έπαιξε, στην πόκα …
Και με έδωσε στα ρέστα.

Σου είχα πει και τότε
πως ο χρόνος είναι ο θάνατος
ας περιμένουμε αποταμιεύοντας
λίγη ανάσταση…
Αλλά κάθε δική μου αλήθεια είναι φρενίτιδα
κάθε δική μου λέξη
για τις ενοχές, για το παρελθόν
για την αμοιβαιότητα των δακρύων
είναι φρενίτιδα.
Ο πόνος τώρα ανεμίζει μεσίστιος
στις αντένες της νύχτας
ο έρωτας δραπετεύει
με άλματα αγαλμάτινα
με διασκελισμό γεμάτο αστέρια.
Σου το΄ χα πει και τότε
πως ο Άχρονος είναι ο άτρωτος
κι η φράση ακούστηκε
σαν παρανοϊκό θρόισμα ουρανού
κάπως σαν τράνταγμα της ύλης…
Τώρα το βλέπεις
πως κάθε δική μου αλήθεια είναι επικίνδυνη
κι αλλόκοτη για τους ανθρώπους…
 
γλιστρώντας από την ανεμόσκαλα της ψυχανάλυσης
ο φίλος μου φώναξε:
«Ο τάφος είναι το άσπρο της ανυπαρξίας»
και τα μάτια του εξατμίστηκαν
γεμάτα μεταστάσεις πυρακτωμένου υλισμού.
Πέθανε μέσα από πολλές διαδρομές.
Κι ύστερα τον είδα
να περιστρέφεται γύρω απ΄ το σώμα του
σε ομόκεντρους αγωνίας
με έκπληκτο χάος στις ερειπωμένες του κόγχες.
Άνοιξα τα χέρια μου θυμίζοντας την ωραιότητα…
Το πνεύμα του τότε λαμπάδιασε από εξανθήματα
σαν φλεγόμενη δεκαετία
στον αιώνα της κηροζίνης
κι άκουσα την ψυχή του να πέφτει με πάταγο
και τα τεμαχίζεται σε ίχνη απατηλότητας.
Τότε μόνο το΄ νιωσα καθαρά πως δεν ήξερε
ούτε καν να τραυλίζει αντίκρυ στον θάνατο
και ανέβαινε σε χάρτινες σκαλωσιές
για ν΄ αποφεύγει το δέος…
Τότε είδα την καρδιά του
τυφλό άνεμο από τα αχανή
και το άυλο να τον σπαράζει σε ταχύτητες φωτός
στο αέναο θρυμματίζοντας με ηλεκτρόνια
την εφήμερη αφέλεια της απιστίας…
 
Ίσως και να΄ χεις δίκια για την θάλασσα
/υγρό μπλε προς τα τίποτα το άυλο/
ενώ κάποιο θρόισμα πράσινο χαρούμενου ερπετού
διαπερνά την ανυπαρξία του ορατού
παραμένοντας άστεγο.
Δεν έχει κατοικία κάθε ελιγμός
και κάθε κίνηση
ανατέλλοντας στις βραχώδεις εκτάσεις
της πραγματικότητας.
Το φεγγάρι βουτηγμένο
στον ηλεκτρολύτη των ματιών σου
επαργυρώνει το δέρμα της νύχτας…
Α! αυτή η βαθύτατη νύχτα
με τους ανεξίτηλους λεκέδες του σύμπαντος
που άλλοι ονομάζουν άστρα
κι άλλοι ενοχές.
Με δοξάρι ανεστραμμένο
εκτείνεσαι στις σπειροειδείς νηφαλιότητες
καθώς το φως
γλιστράει στους θάμνους του βιολιού
φανερώνοντας γυμνά τα μέλη της μουσικής.
Ναι, τώρα έχεις δίκιο απόλυτο
με το ξέσκισμα των ήχων τσακίζοντας
την πεισματική νοοτροπία της ασάφειας.
 
Κι αν μείνω πάλι
αντίκρυ
στα ανέσπερα βλέφαρά σου
γυμνός και άθλιος
το αστρικό μου κομπολόι
παίζοντας
με αναίτια δάχτυλα
μετρώντας
τις ίριδες του υλισμού…
κι αν αφεθώ
στα εξατμιζόμενα ρήματα
δήθεν στοχαστής
δήθεν μοιραίος ερευνητής
κι όθεν γελοίος
μην αποστρέψεις το πρόσωπο
μην αφαιρέσεις
το ίχνος του γνόφου σου
που με κατοικεί…
 
 
Με την απότομη λάμψη του αναπτήρα
έσπασε το κέλυφος του σκοταδιού
κι απεκαλύφθησαν
τα σώματα
στον κρημνό των διαστάσεων
όπως ακριβώς
τα ραδιοϊσότοπα ζωγραφίζουν
σε φωτογραφικό σκοτάδι
αποκαλύπτοντας
τα πανέμορφα Factors
τις γονιδιακές αρμονίες
τα άυλο σε ύλη.
Έτσι ακινητοποιήθηκε η αλήθεια
μέσα στον λαβύρινθο του οργασμού
με αστρικό απόηχο
ενώ διαστέλλονταν με στροφικούς σπασμούς
απέραντος χορός πολυχρωμίας
το σημάδι της Αριάδνης
εκτεινόμενο στο άπειρο.
 
 
Μπήκα ανώνυμος στο λευκό σου δωμάτιο
σιωπηλός
σαν το μικρό παιδάκι στο δωμάτιο των γονιών του
σε είδα, έμοιαζες νεκρή
/πρόβα θανάτου κι ο ύπνος/
ενώ τα σκεπάσματα
από συνήθεια ανεβοκατέβαιναν ήμερα.
Τότε κατάλαβα
πως η ζωή μας διαρρέει
μέσα στους δαιδαλώδεις σωλήνες της επιθυμίας
να πρωταγωνιστούμε
σπαράζοντας μέσα μας ο ένθεο φύσημα
κι ύστερα βουτάμε φλεγόμενοι
στα κολυμβητήρια των ονείρων
καταπίνοντας
το χλώριο του ασυνείδήτου.
Κοιμάσαι
και το μέτωπό σου χαράζει
από εξαίσια βιολογική ενότητα
κοιμάσαι
κι ανατέλλουν γοτθικοί ουρανοί
ο χρόνος παίζει
με παιδική αδεξιότητα τους κύβους των ημερών
κοιμάσαι
με τις αθώες βλεφαρίδες σου
χωμένες στο άπειρο
κοιμάσαι
κι ενοχλείς τον θάνατο…
 
 
Διψασμένα φαντάσματα πυροβολούν το φως
ερινυώδεις λέξεις
ξεδιπλώνουν βαθυπράσινο σκοτάδι
λεπτή απόχρωση του λιωμένου
απ΄ τον χρόνο
ξεσκισμένου ορίζοντα.
Τι πληγώνει όμως τώρα
την αφή του συνειδητού;
Αιμάτινα νεφελώματα
διανύουν τους διαύλους των ειρμών
ελευθερώνοντας το μάγμα της απουσίας
το σώμα του ονείρου γεμίζοντας
μεταστάσεις σκιάς.
Θαμπές οι ακτίνες των προσώπων τους
αποκεφαλίζονται
με το ίδιο ξυράφι που ο χρόνος
έκοψε τις φλέβες του.
Και να το μικρούλι σπουργίτι συναίσθημα
σιωπηλά ψιθυρίζοντας
διατρέχει
προσεκτικά ε την κλωστή του πάθους
των πληγών την ιλιγγιώδη πολυφωνία.
Έκτοτε δεν συναντήθηκαν
παρά μονάχα σε τυχαίες λέξεις
ανασύροντας
μέσα από θάμνους λήθης
τους λανθασμένους έρωτες
τις άστοχες των πόθων τους δονήσεις…
 
ΡΟΠΤΡΟ ΤΗΣ ΛΗΘΗΣ
Από το παράθυρο
είχε δραπετεύσει κι όλας το βλέμμα σου
όταν γλίστρησες μέσα στη νύχτα
και χάθηκες…
Μάταια ο πίνακας με τα κουδούνια στην είσοδο
φώναζε το όνομά σου.
Τώρα πια δεν απέμεινε
παρά ο συρμός των ηλεκτρονίων
στο θυροτηλέφωνο
σαν αστραπή λυμένη σε ηλεκτρόνημα
τραγούδι παράφωνο
του άταφου χωρισμού…
 
 
Ξηρός πάγος ραγίζει μέσα μου
καθώς αγγίζω με παρθένα μάτια
το αμείλικτο τοπείο.
Αδιέξοδος ήλιος
τυλίγει ξανά με κόκκινους επιδέσμους
το ουσιώδες στήθος σου
το γεμάτο βασανισμένα λουλούδια.
«Μονομαχούμε με τον θάνατο
μόνο και μόνο
για να σφίξουμε μια γαλάζια παπαρούνα
μέσα στ΄ άσπρα μας δάχτυλα»
συνήθιζες να μου λες
όταν συνομιλούσαμε τα βράδυα.
Όμως αυτό το βράδυ δεν είπαμε τίποτα
διασχίσαμε με τη μουσική μιας γυναίκας
το βυθό του ταξιδιού μας προς το αόρατο.
Από τότε επικοινωνούμε μονάχα με το βλέμμα…
 
Πυκνό άρωμα ανέβαινε
στις κερκίδες του Ηρωδείου
/ο ανάπηρος πολιτισμός μας
που εξαχνώνεται
μέσα σε τεχνητούς παράδεισους/
κι έξαφνα
ήχος από μέλλον προφητείας
κατήργησε την υποκρισία
κομματιάζοντας τα ηλίθια χαμόγελα
των φασιανών
με όραση των φωτονίων
στην αιχμηρή του μπακέτα
με το σθένος
του ανθρώπου που υποφέρει από ωραιότητα
ο Κριστόφ Πεντερέτσκι.
Η φωνή του προσπέρασε τα ευγενή αρώματα
διαπέρασε τα σώματα
αγγίζοντας την κραυγή του Ανθρώπου
με χέρι παιδικό
καθώς ξιφομαχούσε με τον θάνατο
από το πόντιουμ πηδώντας στον αέρα
για ν΄ αποφεύγει τα χτυπήματα…
Κι ο εικοστός αιώνας πιο πέρα χούφταλο
με κόπο σέρνοντας τα ηλεκτρονικά του μηχανήματα
κοιτούσε με αμηχανία.
  
Προχωρώντας αλόισια προς την άκρη
μιας απόκρημνης ακτίνας κυανίου
συνάντησε τον ίδιο διάδρομο
ήρθε και πάλι
στο τοίχωμα της μνήμης η παλιά αίσθηση
χάρισμα γεννημένο σε χαμένη παράσταση
χιλιάδες χρόνια πριν
του ανθρώπου που είναι άρχοντας
της μεγάλης πολικής νύχτας
κι εξουσιάζει
ένα φως αδιάκοπα κυμαινόμενο…
For 2000 yarw I was lost
look, my face’ s full of starbust
no I’ m not a cloudy ghost
I just came back at last
Κυρίες και κύριοι
…. o William Shakspear !!!
 
 
Δεν υπάρχει σαν ιππότης ο θάνατος
ούτε παίζει σκάκι στις παραλίες.
Τον θάνατο τον γνωρίζουν μονάχα
οι σχιζοφρενείς, οι δαιμονισμένοι
κι οι νεκροί.
Οι ασκητές αγνοούμενοι.
Οι καλλιτέχνες αεροβάτες.
Οι υπόλοιποι γιορτάζουν
τα μελανά ιωβηλαία της φθοράς
πάνω στα πυρηνικά τους ποδήλατα
καταψύχοντας τη ματαιότητα
σε υγρό άζωτο.
Το παρακολουθήσατε βέβαια κι εσείς το Τσάλεντζερ
το ακριβότερο βεγγαλικό των αιώνων
όταν αγκάλιαζε το τίποτα
τινάζοντας στον αέρα
απίθανα χιλιάρικα ψευδαισθήσεων.
Όλη ιστορία του δυτικού ανθρώπου
είναι ένα καρτεσιανό χαντάκι προς την κόλαση
η πλήρης άγνοια του θανάτου.
  
Το όνειρό του έσπασε μέσα στο πιο τρελλό σκοτάδι του
χειμώνα, τινάζοντας στον αέρα θραύσματα θολότητας και
εξατμίστηκε αφήνοντας ανήμερο τίποτα…
Ακριβώς όπως όταν αντικρίζεις ένα ψεύτικο τριαντάφυλλο
κι η φαντασία πάει ν΄ αφεθεί στις μαγικές σκιές των αερίων…
έξαφνα η αφή σε προδίδει… ουτοπία απόλυτα απτή
κι απόλυτα πλαστική, άοσμη παγίδα για μεγάλα κορόιδα ή
για μεγάλους της νωχελικής απάτης εραστές.
Τεράστιος πύργος από τραπουλόχαρτα σωριαζόταν μπροστά
του το μέλλον… Φόρεσε λοιπόν κι εκείνος το πλατύ γαλάζιο
καπέλο του, με την μαύρη κορδέλλα που υποδύεται τις
ξεριζωμένες του σκέψεις, μπήκε στο ναρκωτικό του σκάφος
και σφήνωσε το τιμόνι στο ξανθό κοριτσίστικο υπερπέραν.
Εκεί κατοικούσε Χαϊδεύοντας τα ξωτικά των αστερισμών,
αγκάλιαζε τις μάγισσες με χειρονομίες ολοένα πιο άδειες,
παραμιλούσε με ακατάληπτους υπερήχους, διασχίζοντας
κάθε μέρα μια τυφλή λεωφόρο από έβενο.
Ώσπου είδε το φως και συνομίλησε με το φως και προσπάθησε να αγγίζει το φως…./ ακανθώδης επανόρθωση/
… τουλίπες φωσφόριζαν ολοζώντανες στο συνθετικό σκοτάδι.
Από τότε ζει βυθισμένος στο αόρατο, αφήνοντας ενίοτε
σπειροειδή ψηφία στον αέρα, ανώνυμος, μέσα στην τόση
επωνυμία του πλαστικου

ΔΙΑΛΟΓΟΣ ΠΡΩΤΟΣ
__ Σα να μην υπήρξαμε ποτέ
κι΄ όμως πονέσαμε απ΄ τα βάθη.
Ούτε που μας δόθηκε μια εξήγηση
για το άρωμα των λουλουδιών τούλάχιστον.
Η άλλη μισή μας ηλικία θα περάσει
χαρτοπαίζοντας με το θάνατο στα ψέματα.
Και λέγαμε πως δεν έχει καιρό η αγάπη
να φανερωθεί ολόκληρη.
Μια μουσική
άξια των συγκινήσεών μας
δεν ακούσαμε.
Βρεθήκαμε σ΄ ένα διάλειμμα του κόσμου,
ο σώζων εαυτόν σωθήτω.
__ Θα σωθούμε από μια γλυκύτητα
στεφανωμένη με αγκάθια.
Χαίρετε άνθη σιωπηλά
με των καλύκων την περισυλλογή,
ο τρόμος εκπλεπτύνεται στην καρδιά σας.
Ενδότερα ο Κύριος λειτουργεί,
ενδότερα υπάρχουμε μαζί σας.
Δεν έχει η απαλή ψυχή βραχώδη πάθη
και πάντα λέει το τραγούδι της υπομονής.
Ω, θα γυρίσουμε στην ομορφιά
μια μέρα …
Με τη θυσία του γύρω φαινομένου
θα ανακαταλάβει η ψυχή τη μοναξιά της.
ΔΙΑΛΟΓΟΣ ΔΕΥΤΕΡΟΣ
__ Θάνατε, που περνάς σαν ρεύμα μες΄ απ΄ τις στιγμές,
κι΄ αν λέγεσαι Σήμερα
κι΄ αν Αύριο
κι΄ αν Χτες:
δεν αγνοούμε.
Της φύσεως την κυκλοθυμία,
τη φρίκη των αναμνήσεων
τη φρίκη του τι επράξαμε
και των προσώπων μας το κλαίον βάθος,
δεν αγνοούμε.
Μας μένει να συνεχιστεί αυτό το πράγμα,
χωρίς να θέλουμε,
χωρίς να μη θέλουμε.
Φωτοχυσία στο κενό τα όνειρά μας.
__ Με δειλινά δάκρυα
υποδέχομαι τα λόγια σου.
Το πνεύμα σου προεξοφλεί,
κινείται διαγωνίως.
Δεν είδες τα ωραία δίπλα σου
στο φοβερότερο πέσιμο;
Να γυρίζεις - αυτό είναι το θαύμα -,
με κουρελιασμένα μάτια,
με φλογωμένους κροτάφους απ΄ την πτώση,
να γυρίζεις
στην καλή πλευρά σου.
Πεσμένος αισθάνεσαι
την κόλαση που είν’ η αιτιότητα,
το στήθος ωσάν συστατικό του αέρα,
τα βήματα χωρίς προοπτική.
Κι΄ όμως
στη χειμωνιάτική γωνία ο καστανάς
περιβάλλεται από σένα.
Κόψε ένα τραγούδι απ΄ τα΄ άνθη
με δάχτυλα νοσταλγικά.
Να γυρίζεις – αυτό είναι το θαύμα.
ΔΙΑΛΟΓΟΣ ΤΡΙΤΟΣ
__ Νύχτα εξοντωτική,
το κυριακάτικο φως περιμένουμε.
Κι΄ αν είναι να μην έρθει
απαγχόνισέ μας απ΄ τα΄ άστρα,
να αιωρούμεθα προς δόξαν του μηδέν.
Καταβροχθίσαμε τον πόνο,
τι άλλο μας μένει,
μπορούμε να φύγουμε.
Πάρε μας, νύχτα
καθώς μια τελευταία ομορφιά του κόσμου,
αν είναι
να μην
έρθει
το φως.
Μη μας εγκαταλείψεις,
απ΄ το γαλάζιο σου φόρεμα πιαστήκαμε,
στο μαύρο ήλιο μη μας αφήσεις.
Είναι μοιραίο
να
μη
διακρίνουμε τότε.
και θα χτυπούμε το στήθος στις ακρογιαλιές της φωνής μας
για ένα κύμα _
αν γυρίζουν πίσω τα κύματα,
για να μας πάνε, να μας πάνε …
Δε μας έδωσε σημεία το φως
και μάταια περιμένουμε.
Λύτρωσέ μας, νύχτα.

ΔΙΑΛΟΓΟΣ ΤΕΤΑΡΤΟΣ
__ Άπλωσε η γαλήνη τα φτερά της
ωσάν αλησμόνητος κύκνος ονείρου
σ΄ αυτά τα έρημα νερά.
Κάτι νιώθω σήμερα
βλέποντας τα πουλιά.
Είπε μου αδελφέ,
μήπως όλο το ζήτημα
είναι να μοιράσουμε την απελπισία μας;
Έχεις τα χρώματα στην ψυχή;
Είμαι ήρεμος.
__ Προσμένω
μια βαθύτερη χαρά από σένα.
Φιλαμαρτήμων κήπος η καρδιά σου
έλα και φέρε τους καρπούς.
Ολόκληρος να ομολογήσεις.
Χωρίς την ομολογία τι κοστίζει η τέχνη;
( Ίσως, και τι η ψυχή … )
Ο δούλος του θεού
προς όλους τους ανθρώπους:
ΔΙΑΛΟΓΟΣ ΠΕΜΠΤΟΣ
__ Η αγωνία μου υψώνεται
ως τα εδελβάϊς άνθη.
Δεν έχω την ετοιμασία μέσα μου
για κατορθώματα.
Θεέ μου, σε κυνηγώ,
όπως παιδί τις πεταλούδες.
Είναι αλήθεια
πως μας έστειλες το γυιό σου
ή μήπως εκλύεται η φαντασία μας έτσι;
Θεέ μου, σε κυνηγώ,
όπως παιδί τους συνομηλίκους μου
στο δειλινό παιχνίδι.
Θεέ μου, διδάσκεται ο Σαίξπηρ στον παράδεισο;
Και συ αδελφέ μου
άνοιξες την αυλαία
για να με δουν αιχμάλωτο.
Δεν είμαι έτοιμος.
__ Αποθέσαμε το μέλι στ χείλη μας.
Ιερουσαλήμ, Ιερουσαλήμ,
η φωτιά που μας καίει δεν είναι του κόσμου.
Έρχεται
με της Αποκαλύψεως τα λόγια …
Υιέ του Θεού ρίξε κι΄ άλλη φωτιά
για τη διεστραμμένη γενεά.
Ιησού Χριστέ,
ανάτειλε,
αυστηρός,
ανείπωτος,
υπέρτερος της πίστεως.

 
__ Θέλω να φτάσω στην καρδιά σου.
Ποτίζω με δάκρυα τη γη
μετά τόσους καιρούς
ολοήμερα κ΄ εγώ.
Σήμερα το να είσαι άνθρωπος
ζυγίζεται με τα δάκρυα,
Ζητώ μια νέα γραφή για το μέσα κόσμο.
Πάσχω για ένα χαμόγελο του πλησίον
ελεύθερο από όλα τα αισθήματα.
Θέλω να φτάσω στην καρδιά σου,
εκεί που το χαμόγελο πλέκεται
με το φως του ήλιου,
δίχως ρίζα πουθενά.
__ Κύριε, απ΄ τα μαύρα νέφη του χειμώνα
κι΄ απ΄ τις εικόνες των ναών,
απ΄ τα ολόχρυσα στάχυα των κάμπων
και απ΄ της θάλασσας το έρεβος,
από κάθε ομορφιά να εγερθείς
μ΄ ευθεία ορμή προς την καρδιά του,
γιατί μες΄ στη δική μου καρδιά
ποτέ δε θα σε συναντήσει.
Μην επικαλείσαι τον πόνο, αδελφέ μου,
όταν δεν έχεις μυστήριο στη θέληση.
Δείξε μου το μέσα πράγμα.
Δεν είναι να τεντώσουμ΄ ένα τόξο στη ζωή,
δεν είναι να μιλήσουμε σε γλώσσα πολέμου.
Έχασες το παιχνίδι του πόνου
αν μείνεις
μες΄ στων δισταγμών τα παγερά φώτα.
Ωστόσο, κράτησε στην ψυχή σου την αγάπη.
 
__ Δεν έχω πια λύση καμιά.
Και κουβεντιάζω με τους δρόμους
σε γλώσσα που κ΄ εγώ δεν ξέρω.
Όμως, η περιέργεια με κρατά στη φοβερή γιορτή,
μεγάλη περιέργεια, ομολογουμένως,
να δω πως δεν υπάρχει λύση ως το τέλος.
Για την αγάπή κ.τ.λ.
έχω
συμφωνήσει.
Δεν μπορώ
να βάλω την πίστη ανάμεσα
στον πόνο και στην αιωνιότητα.
Τρίβονται τα όνειρά μου
σαν φύλλα του φθινοπώρου
που πέφτουν αθώα
και τα πατούμε.
__ Τα όνειρα,
βλαστοί στο στήθος,
κλήματα μες΄ στην καρδιά.
τα όνειρα …
Διαιώνια εκδικούνται το χώμα
σκοτώνοντας εμάς.
Οι νέες δροσοσταλίδες κάθισαν στα φύλλα,
χύθηκε το αίμα του θεού.
Οι νέες αισθήσεις δόθηκαν.
Μη στέκεις στο προαύλιο του ναού
με μάτια μόνο.
Άτονα τα χέρια σου τώρα,
υψώνονται, υψώνονται αύριο,
μονάχα μην πέσεις όταν το φως
ανάμικτο με άπιαστη φωνή
και λυπημένη
σε σταματήσει:
« Γιατί με πολεμάς ; »
( η ερώτηση διαρκεί )

Ανέβηκε στην πέτρα
πήρε ανάσα
και πήρε βροχή
Ένα ζευγάρι κάλτσες
μια φανέλα
αριθμός 333
Οδυσσέας 333
Άπλωσε τα χέρια του στη θάλασσα
στο νου
Η φρίκη θάλλει
Ο αργαλειός πίσω και πάνω στην πλάτη μας
Πήρε να φιλιώνει με τον τόπο
Ήρθε ο επιλοχίας ο Θωμάς,
είχε μυαλό Τζέιμς ο Θωμάς
μυαλό Μ1 επαναληπτικό
Τον γύρισαν λυώμα
δεν τον γνώρισαν ούτε τα σκυλιά
Η ΟΡΓΗ ΤΩΝ ΒΗΣΙΓΟΤΘΩΝ
Στον Γιώργο Μαρκόπουλο
Τα καταστήματα οργιάζουν
Παρωπίδες προσωπίδες ωτασπίδες
νέα εθνόσημα
νέα χαρτόσημα
Νοσοκομείο ανδριάντες νεκροταφεία
Εποχή για καριέρα
Η γενιά μου σκορπιέται
και η ισορροπία μου ασταθής
Αδυσώπητος ο φετινός αιών ενέσκηψεν
Η ιστορία γράφεται πάλι στις γάζες
Από το βιβλίο Το σοφό σαλιγκάρι
 
Τα ρούχα δανεικά
Ένα ζευγάρι αρβύλες αντρικές
ένα παντελόνι με τιράντες
ένα πουκάμισο
και δίπλα στα χείλια μια λειχήνα
Είχα τα χέρια σφιγμένα προσοχή
τα μάτια κλειστά
Στη φωτογραφία ήταν ακόμα
ο αδερφός μου
η μάνα μου νέα
συγγενείς
Μια στέγη
ένας τοίχος με τον αριθμό 224
και σε μια άκρη το χάος
Έγραφε
Η Μάρθα παντρεύτηκε
πήρε καλό παιδί
Φυσούσε αέρας
και τα κλείσαμε τα μάτια
Τα παιδιά είναι βγαλμένα
μπροστά απ’ την Πασχαλιά.
ΜΙΑ ΝΥΧΤΑ ΜΕ ΤΟΝ ΠΡΟΜΗΘΕΑ
Σκύψε επιτέλους να σου πω
τώρα που επιβάλλουν
σιγαστήρα και ζώνες ασφαλείας
Τώρα που γίνηκ’ η ζωή βεγγαλικό
δε θα ’βρεις παρά τη φρίκη
ζωγραφισμένη στο φανελάκι των αγγέλων
Τώρα που η ζωή σε θέλει
σοφό στα εννιά
νεκρό στο δώδεκα
που τα πτώματα υψώνουν
τ’ αυριανά φυλλοβόλα
τέτοιο ποτάμι Προμηθέα
τι λες
του βάζεις εύκολα
λουράκι στο λαιμό;
Από το βιβλίο Σημειώσεις ενός τηλεγραφητή
 
Κάποτε αγριεύουν οι νεκροί που κουβαλώ
μ’ ανακατεύουν
Ποιάν ιδιοτέλεια μου κεντούν
που την ξεχνώ
και ποιά υποταγή
Συλλογιέμαι πόσο αίμα θέλει
να γίνει πάλι τούτη η ζύμη
Πόσα μανίκια ανασηκωμένα
Βγαίνουν τις νύχτες στις ακρογιαλιές
κάτω απ’ τα πεύκα κι ιστορούν
Σοκάκια βρεγμένα στο φως
χαμένα στους κάμπους τους άδειους
μες στα ξερόχορτα
Φωνές που συντροφεύουν τον άνεμο
Κορμιά που πέρασαν, δυνατά
με τα σφυρά τους άτρωτα
Και συλλογιέμαι
με τον τρόπο που έμαθα
με το φόβο του νου που κινδυνεύει
Τι έφταιξε;
Στέκονται όλα γύρω μου κοφτερά
κι ασάλευτα
ΑΝΑΛΗΨΗ
Στα χαλάσματα πάλι
στα κίτρινα φύλλα
Κρεμασμένος ακόμη στον τοίχο ο καθρέφτης
Η αντλία του νερού στα χορτάρια
κι ο φούρνος ανοιγμένος ώς τα σωθικά του
Ένα σημείωμα σκονισμένο
Βασίλη
Θέλει η μάνα
ν’ αφήσεις δέκα δραχμές
να πάρω ψωμί
Γεια σου
Βρέχει και φέρνει φωνές ο αέρας
Μαζεύομαι σε μια άκρη
Γέλια και χρώματα ξεφτισμένα
Ύστερα πάλι σιωπή
Σταλάζουν τα δέντρα
Φουσκώνουν οι τοίχοι
κι ανεβαίνουν κομμάτια
ώς τα σύννεφα
Από το βιβλίο Η άλλη φωτογραφία
 
Φεύγεις πάλι για τα λιμάνια σου
με ενθύμια εύκολα από μέρες λαμπρές
Κείνο το γυμνό κορμί
να βγαίνει πίσω από τα δέντρα
να λυγάει σαν τόξο
να χύνεται στη θάλασσα
χωρίς χαλινάρι
Να σε τυλίγουν γαλάζιες φόδρες νερό
να πέφτει αρμύρα στα μάτια σου
και ήλιοι πολλοί
Κρεμάει ο καιρός ένα γκρίζο
και ’συ ασβεστώνεις τον τόπο που διάλεξες
ουρλιάζοντας δίχως ν’ ακούγεσαι
Φοβάσαι το φόβο
Όμως έρχονται ακόμη νύχτες γλυκιές
με λουλούδια βεγγαλικά
στα σκούρα λινά τους φορέματα
κουβαλώντας μύρα και βάλσαμο
Σε βοηθούν να χαράξεις το μνήμα σου
Ο αέρας στήνει την άρπα του
τη χορταρένια
ΚΑΤΩ ΑΠΟ ΤΟΝ ΗΛΙΟ
Σε σκιάζουν οι λέξεις
που ωριμάζουν σύννεφα μέσα σου μαύρα
Παντού και πουθενά
Σ’ εξοντώνουν τα μυστικά
Σκάλες, καθρέφτες, βυθοί
Όλα σε διεκδικούν
Φυσάει ο αέρας
και σέρνει παράξενα μύρα
Ανοίγεις τις πόρτες
και γλιστρούν οι αιώνες
μέσα από αλέες αρμονικές
και τον ήλιο που σχεδιάζει
Στάζει το φως
Πλημμυρίζουν τ’ ασήμαντα
κι ό,τι φύλαγα στις τσέπες μου
χάνεται
 
 
Σκοτεινό κορμί καθώς εκκλησία
Ψιθυρίζει ο άνεμος στα υπέρθυρα
ονόματα ξεχασμένα∙
ώσπου υποχωρούν τα θεμέλια
ΜΕ Η ΔΙΧΩΣ ΤΥΨΕΙΣ
Μια καμπύλη ρηχού ποταμού
δυο δέντρα σε στάση προσευχής
Δε θα μιλήσω για των νεκρών τις πλαγιές
και τα όνειρα που κοιμίζουν
Δυστυχώς περιλήψεις μόνον κρατώ
Από το βιβλίο Φόδρες της νύχτας
ΤΑ ΠΟΥΚΑΜΙΣΑ ΤΩΝ ΑΝΕΜΩΝ, Β
Από θαύμα σε θαύμα!
Πώς να πεις για το παράθυρο
που χωράει τη θάλασσα
τη ρόδα του μύλου μες στο γαλάζιο
και φύλλα και σύννεφα
Λάμπουν οι κόκκοι του αλατιού
κι εσύ δείχνεις αλλού
μ’ εκείνο το παγωμένο κουτί μες στα στήθια σου
Κανένας δε θά ’ρθει
Όλοι ειν’ εδώ
πίσω απ’ τα δέντρα
κάτω απ’ τα χώματα
Το άσπρο στεφάνι ζητάς
κι ας δείχνουν όλα δειλινά∙
τη θάλασσα πίσω απ’ τους λόφους
Δε με ξεγελάς
Χρώματα μάζευες χρόνια
φως και ανάσες μικρές
Ήσυχα τώρα
Ποιος βγαίνει με τη βάρκα σε τόσο σκοτάδι;
Ακούγονται τα κουπιά
τα νερά του φεγγαριού που στάζουν στο πλάι
Βουβαίνονται τα σκυλιά στην προκυμαία
κι ο νυχτοφύλακας με τις παντόφλες
και το νοτισμένο φανάρι
Ελαφραίνουν όλα σα θλίψη
ανεβαίνουν ψηλά
ΤΑ ΠΟΥΚΑΜΙΣΑ ΤΩΝ ΑΝΕΜΩΝ, Ε
Για κανένα πουκάμισο αδειανό
Για ’κείνον τον πηλό θέλω να πω
που κρατούσες στις χούφτες
που του κεντούσες κόκκινες φλέβες στο κορμί
τον μεθούσες με ψιθύρους και βεβαιότητες
Που του ’μαθες να μετράει
την τελευταία μπουκιά του ψωμιού με το φαί του
Για τον πηλό που μιλά και γελάει
και τον ντύνεις στα είκοσι
να τον στείλεις να γίνει πηλός άναυδος τώρα
να γεμίσει ένα πουκάμισο μουσκεμένο στο αίμα
Πώς να πείσεις την Εκάβη;
Για ποια Ελένη
για ποια σημαία της νύχτας
και ποια τείχη;
Από το βιβλίο Τα χειρόγραφα της βροχής
ΦΩΣ ΟΡΥΧΕΙΟΥ
Σηκώνομαι νησί
μέσα από χάρτη βουβό
με ρίζες του νερού σκοτεινές
και σιωπές ιερές του θανάτου
Κρατώ νωπό τον πηλό
να υψώσω φύλλα κι αναρριχητικά
πορφύρα ψυχής σε πέτρινους κήπους
χορτάρι του νου μου ασύλητο
Τραυλίζουν πένθιμα σύμφωνα
στο γαλάζιο που μ’ έθρεψε
στο αχ που ολοένα με ταξιδεύει
Μου λείπει καιρός που σ’ αγαπώ
πόθος αμίλητος
και χώματα της πατρίδας ασύρματα
Τις πληγές δεν μπορεί κανείς να σ’ τις πάρει
Μετρώ τον καιρό που λυγίζει στις άκρες
κι εκείνο που μέσα μου μεγαλώνει
καθώς ανεβαίνει ο ήλιος
και γλιστρούν καλοκαίρια πάνω σε ρόδες ζεστές
ΦΩΣ ΦΤΕΡΩΤΟ
Φύλακες γύρω
κι όρθιος χρόνος, σιωπηλός
Ανεβαίνει η χλόη στους τοίχους
ντύνοντας κείνο το κόκκινο που επιμένει
πάνω από χαλκεία κι εσοχές
Τους ζητώ όλους
σκάβοντας πίσω από θύρες βαθύσκιωτες
και συλημένα φεγγάρια
Τους γυρίζει η βροχή
κει που ξέχασαν το κορμί τους
κι έφυγαν δίχως αίμα, χλομοί
Βιαστικοί με λίγο ήλιο στους ώμους
και πρασινάδες στα γόνατα
καθώς σηκώνονταν
να διαβούν στον κόσμο τον άλλο
Γλιστρούν, άγγελοι σκοτεινοί
πάνω από κυπαρίσσια μεσίστια
και χορτάρια που πάντα κρυώνουν
Δε μιλούν
Χειρονομούν δίχως ήχους
βοσκώντας φως και σιωπή
χάνονται με τον άνεμο
ΤΟ ΚΟΚΚΙΝΟ ΤΟΥ ΦΕΓΓΑΡΙΟΥ
Κατάρτια τα βουνά∙ ψηλά
άλογα πετρωμένα
Σπαρμένες οι πλαγιές
κάλυκες, παλιές φωτιές, λέξεις μισές
πένθιμα μονοπάτια
Σηκώνει η άνοιξη χορτάρι και τα σβήνει
Όμως θυμάται ο λύκος τις ποριές
και μες στον ύπνο μου
μυρίζει σκοτωμένους και τους βγάζει
Ξυπνάει η μέρα μες στα κόκκινα
κι ακόμη χάνει αίμα
Από το βιβλίο Το χώμα που μένει
ΝΙΚΟΣ, 1974
Γύρισε από τις στέππες του βορρά
με το κατράμι στην ψυχή
και ασήμια στα μαλλιά
Κοίταξε το σπίτι με ανάσα βαθειά
μέριασε τ’ απομεινάρια της θύρας
πέρασε στο άδειο, στη σιωπή
Ζούσε ένα τραπέζι στη μέση
με σανίδια σπασμένα
Εκεί το νερό, εκεί το ψωμί
Κάθησαν στη ράχη της βαλίτσας
έβγαλαν ένα μπουκάλι ρακί
Σκούπισε με τον αντίχειρα
ένα ποτήρι μικρό, ήπιε
Ήπιε κι η Βασιλική
Το γέμισε πάλι
σήκωσε τα μάτια κατά την οροφή
Πέρασαν ώρες αμίλητοι, καθιστοί
Νύχτωσε
Αποκοιμήθηκε η Βασιλική
κι αυτός λογάριαζε στον τόπο τον τόπο
με την ξετοπισμένη του ψυχή
Την άλλη μέρα βγήκε να ’δει·
ν’ ανασάνει η μνήμη
να κατεβεί απ’ το λαιμό, να καταπιεί
Κοίταζε ώρα δυό παιδιά
που τάιζαν, κυνηγούσαν πουλιά
Έγειρε στο σωρό μέσα στα ξύλα
έμειν’ εκεί
Έφυγε σαν μαύρος ήλιος
μ’ ένα φτεράκι ν’ ανοίγει ήσυχα
σε μια καινούργια χώρα, σκοτεινή
 
Ακούω νερά
σε κοίτη βαθειά, δειλινή
Λόγια και χρόνια
με τα φεγγάρια στους ώμους
και των χαμένων τους ίσκιους
Ένα τους βλέμμα
μια νεφέλη ζητώ χελιδόνια
Κορμιά που πλάγιασαν ήσυχα
με το δόρυ στα σωθικά
Ενυδρεία της μνήμης
Κοπάδια καράβια
που αποκοιμήθηκαν στα νερόκρινα, άδεια
και τα τυλίγει η σιωπή
Τελωνεία της δόξας
που θησαύρισαν αίμα και σάρκα
Ποιους σήκωσες πόθους
κι ακόμη καλείς
με θηλές αναμμένες
με σπηλιές του κορμιού σου υγρές
κι άλλες του νου σου λαγνείες
Περνούν ακόμη ποτάμια θανάτου πικρά∙
του Αίαντα, του Παύλου, του Νίκου σπαθιά τσακισμένα
ΔΕΝΤΡΟ ΤΗΣ ΤΥΧΗΣ
Δε διαλέγει τόπο
Σηκώνει στην τύχη κορμό
κλώνους, φύλλα, δύσκολο καρπό
Της σιωπής και της σκόνης
των άνυδρων εποχών
των ανέμων που δοκιμάζουν την αντοχή του
Δειλό και γενναίο
με σημάδια από μάχες στις πλάτες
πάντοτ’ εκεί
Αφύλαχτο σ’ αυτόν που θά ’ρθει
στον ίσκιο να σταθεί ή να το ρίξει
Κι αν βρουν οι ρίζες πέτρα, δεν πενθεί
Με δίχως φύλλα επιμένει
νά ’ρθουν πουλιά στ’ άλκιμα κλαδιά
να τ’ αντικαταστήσουν
Από το βιβλίο Μαύρο Βαμβάκι
 
Βρέχει τόσο στη μνήμη μου
που απλώθηκε θάλασσα γύρω μου
* Τα νησιά φυτρώνουν στη θάλασσα
και διατηρούν τις αποστάσεις
Περιβάλλονται από ένα ανήσυχο γαλάζιο
και ταξιδεύουν στη σιωπή και στο χρόνο
Κάποτε αρρωσταίνουν και βυθίζονται
ΠΕΡΣΕΦΟΝΗ
Με τα μάτια ανοιχτά, βυζαίνοντας άδειο
Χλωμιάζει ο ουρανός
Διστάζει
κάνει ένα τελευταίο βήμα μες στη μνήμη
στο παιδί που γελούσε μεγαλώνοντας
και νύχτα, όπως αμετάκλητα ορίζουν οι θεοί,
το παίρνει μαζί της στο χώμα

τα βουνίσια μονοπάτια
είναι άγρια,
είναι πάντα
κοντά στο μεγάλο γκρεμό,
εκεί που φαίνεται το βάραθρο,
εκεί που μυρίζει,
η υγρασία του κινδύνου,
πολλές φορές
περπατήσαμε το βουνό,
-παρά τρίχα να γκρεμιστούμε-
πολλές φορές νοιώσαμε
την προδοσία της πέτρας
κάτω απ’ το βήμα,
όμως το μονοπάτι
τραβάει σε μάκρος
και σ’ αυτό το μονοπάτι
πατάγαμε το πόδι.
τώρα, τα πόδια μας
δεν μπορούν ν’ αναγνωρίσουν
τις προδότρες πέτρες,
δεν ξέρουν πώς να πατήσουν
τους ύποπτους βράχους,
δεν ξέρουν όπως πρώτα
να μας οδηγήσουν
στην λύτρωση.
περιμένουμε κάθε στιγμή
την πτώση,
την μεγάλη πτώση,
που θα διαρκέση
μια αιωνιότητα
μέχρι τον σκοτεινό βυθό,
τον βυθό τον υγρό
τον τελιωτικό,
τον οριστικό.

Η ποίηση του Μιχαλάκη έχει όπλα και κλεμμένα περίπτερα.
Μαμάδες με δάκρυα, ποντίκια και υπόνομο.
Έχει μια σύντομη επίσκεψη σε δημόσιο άσυλο.
Έχει μια φυγή, στίχους, ράπερς, ένα ποτάμι αίμα.
Η ποίηση του Μιχαλάκη του πρεζάκια ακούγεται αργά μόνο τη νύχτα.
Απαγγέλεται από ετοιμοθάνατους έφηβους σε στενά ιδρωμένα από βροχή.
Η ποίηση του Πρεζάκια ψιθυρίζεται σε φρέσκα βρέφη από μάνες άστεγες.
Η ποίηση του Πρεζάκια είναι νανούρισμα για βρέφη.
Περνάει από το κλάμα στα αυτιά των κοινωνικών λειτουργών.
Σκαρφαλώνει τέσσερις ορόφους και εξαφανίζεται κάπου στα κλεφτά.
Κάπου στο ξημέρωμα.
 
Μια σπάνια μορφή, χορεύει σάπια.
Εγκλωβίζεται σε έννοιες και χάνει την ουσία.
Λέει πως μπουκώνει χάπια, αλλά αυτό δεν είναι ποίηση εν τέλει;
Μασουλάει τσίχλες με γεύσεις στίχους που του έμαθαν οι Μπωντλαίρς.
Γίνεται εφηβικός έρωτας, φευγάτα ποδήλατα και σκέιτ.
Γίνεται αντίδραση και ένα σπασμένο τζάμι μια Τετάρτη.
Μια ιστορία γι’αυτόν.
Και ενώ σπαρταράω και τσακίζομαι στην ανηφόρα για να του εξηγήσω.
Πριν καν ανοίξω το στόμα μου η ποίηση του Επαναστάτη με συναντάει
αιμόφυρτη στο γρασίδι του διπλανού πάρκου.
Πεσμένα δόντια στη γη, δε μου δίνει πρώτες βοήθειες, απλά με τσουβαλιάζει.
Με πετάει στον καναπέ μου.
Με είπε τρελή και μου ‘βγαλε τα μάτια στον καναπέ μου.
Σεξ, ρομάντζο, έρωτας.
Ίδια γούστα στις δοσολογίες.
Η ποίηση του Επαναστάτη βρίσκεται σε λήθαργο δίπλα μου, κάπου πάνω στο κρεβάτι.
Κάπου σε μια πικρή ημέρα.
“Η ποίηση της Φαντασιόπληκτης Μαίρης.'
Συγκεντρώνεται σε μια βούλα μπλε, από στιλό σε χαρτί.
Στροβιλίζεται και βουτάει στην τελεία.
Εκεί γεννάει μια μικρή μπλε πόλη.
Μπλε κτίρια, μπλε λεωφορεία, μπλε bar.
Στα bar, ψάχνει τους μαφιόζους για να μάθει.
Θέλει να μάθει ποιος της ορίζει τις πολυκατοικίες και την κάνει κουλουβάχατα.
Της είπανε για έναν αναρχικό, μένει σε άγνωστο μπλε διαμέρισμα.
Δηλώνει αθάνατος και ήρθε να επιβάλλει την νομοτέλεια.
Εισέβαλε παράνομα ή πάντα υπήρχε παράνομα, έξω από μητρώα και ληξιαρχικές πράξεις.
Δηλώνει πως έχει χτίσει και την ίδια, τη φαντασία της και την αναρχική της πόλη.
Η Μαίρη θέλει να τσακώσει τον αναρχικό που σπέρνει το χάος για να σώσει τις αναρχικές πόλεις από την θεϊκή νομοτέλεια.
Γι’αυτό κερνάει τους μπλε θαμώνες από στιλό.
Στα bar την αγαπάνε όλοι οι μαυραγορίτες, οι κλέφτες και ο Μιχάλης ο Πρεζάκιας.
Οι Μικροί Επαναστάτες σέβονται την ανέμελη δήμαρχο.
Μέχρι το ραντεβού με την αθανασία στο διαμέρισμα του παρακατιανού, η ποίηση της Φαντασιόπληκτης στρίβει το επόμενο μονοφυλλάκι.
Προσφορά ευγενική στα στιλό, κέρασμα σε ένα φοιτητικό διαμέρισμα μιας νεαρής.
Κάπου σε μια μεγάλη πόλη.
 
Δεν υπάρχει κι όμως μοιάζει με του Πρεζάκια.
Πνιγμένη σε αχ βαχ, βογγητά και βρώμα.
“Μωρή Βρώμα!!'
Βρωμάει το δωμάτιο, λερωμένα τα σεντόνια.
Ξύπνημα το πρωί για να πάει στο γιατρό.
Συναντιέται με το γιατρό και παίρνει φάρμακα.
Βρίσκεται πάνω σε μια κλειστή μπουνιά που συγκεντρώνεται με ορμή σε μάγουλο συναδέλφου.
Σε ένα χούφτωμα στον κώλο από τον Στελάρα τον Ταρίφα.

 
Σήμερα θα διανυκτερεύσουμε εδώ.
Χρόνος για παύση.
Τα ταξίδια αποσπούν,
ορίζουν τεταγμένες.
Η γερμανίδα ιδιοκτήτρια ανοίγει τα παράθυρα
με θέα στη χαλικόστρωτη αυλή.
Ένας τουρίστας διαβάζει κάτω από το πεύκο.
Απέναντι το Μοντεπουλτσιάνο.
Μεσαιωνικά κτίρια,
μυστικισμός για ταξιδιώτες,
το κόστος διανυκτέρευσης,
συν η υπόσχεση ότι όλα είναι καθαρά.
Πόσο αδιάφορα περνάει το πρωινό φως στο σούρουπο,
μόλις που εξασκείται το μάτι σε περιγράμματα,
με γρίφους από σφυρίγματα πουλιών
την έννοια για το πόσο θα μείνεις στην περιοχή,
επειδή η ζωή που ’χεις μέσα σου
δεν μπορεί να δει ακόμα.
Επιμένεις να βλέπεις εσύ.
Ο δρόμος ξεκινάει
από τα κυπαρίσσια.
Φτάνει ως εκεί.
`
 
Στον βυθό της θάλασσας
γκρίζα πουλιά
κλέβουν το φως
των ματιών μας.
Τυφλοί
ποθούμε το μέλλον.
Ο βυθός αλλάζει διαστάσεις
κι ο άνθρωπος
τρέφεται με βρύα.
Τα βράδια αλυχτά
για όσα κέρδισε, καβαλάρης
ενός άπτερου παρελθόντος,
γέρνει στο παρόν.
`
 
Σκιές ριζώνουν σε βλέμματα
σα να μην υπάρχουν αλήθειες.
Σκιές ωθούν νύχτες στις σκέψεις
γι’ αυτή την μεσογειακή πόλη

Μέλμοθ
Έχω έναν δαίμονα δίπλα μου
και μου λέει πράγματα φριχτά κι απόψε
αλλά δεν τολμώ να τον διώξω.
Μια φορά έκανε ότι είχε φύγει και -Χριστέ μου- η ησυχία.
Απόσταση
Την ξέθαβε κάθε βράδυ
τη ρωτούσε τι βλέπει.
Γενναιόδωρη
Scene I:
theirscene
Φιλάει την τρομερή ουλή στο σώμα του.
Ακόμα κι όταν εκείνος αρχίζει να κλαίει σιωπηλά
εκείνη συνεχίζει. Φιλάει την ουλή που εκείνος
ντρέπεται να δείξει.
Scene II:
hisscene
Όταν τα δάκρυα στεγνώσουν μαζί με τα υπόλοιπα υγρά
κοιτάζει αλλού• δεν ξέρω πού
πάντως σίγουρα όχι στα μάτια της.
Οδηγεί πίσω – η οικογένεια τον περιμένει κάθε βράδυ.
Κάθε βράδυ. Το πορτοφόλι είναι λίγο πιο ελαφρύ απόψε.
Scene III:
herscene
Και το Έργο της δεν θα ανθολογηθεί σε κανένα βιβλίο.
Τα δάκρυα στο μαξιλάρι έχουν στεγνώσει•
δεν θα μπορέσει να τα δείξει σε κανέναν.
Τα ξημερώματα
θα διαβάσει ξανά τους ποιητές
με την ελπίδα να έχουν εφεύρει μια νέα λέξη για την Τέχνη της.
Μια λέξη όμορφη.
Προλαβαίνεις
Να προλαβαίνεις.
Ούτε ένα να μη σου ξεφεύγει.
Δεν υπάρχουν σωστές λέξεις
γιατί οι λέξεις δεν είναι σωστές.
26 χρόνια (και κάτι)
μου πήρε να το μάθω.
Βιβλία με τεράστιες γραμματοσειρές
παρουσιαστές με γαλάζια ρούχα
δόντια βαμμένα
μιλάνε για σωστές λέξεις
αφού από τις λέξεις ζούνε.
Άσε τις λέξεις, δεν υπάρχει χρόνος.
Τόσα πολλά σού ξέφυγαν
ενώ της έγραφες πορτρέτα.
26 χρόνια (και κάτι)
αλλά επιτέλους ξέρω.
Να φιλάς κάθε της δάκρυ.
Ούτε ένα να μη σου ξεφεύγει.

 
Φαντάσου το μαρτύριο του πρώτου ανθρώπου
που είδε κάποιον να πεθαίνει•
δίχως κανείς να του έχει πει
δίχως κανείς να του εξηγήσει.
Για πόσες μέρες άραγε
προσπαθούσε να τον ξυπνήσει;
Κι αν είναι αστείο, είναι ένα σκληρό αστείο:
Η εικόνα του θανάτου να μοιάζει τόσο
με τον ύπνο.
Αν
Και δίνει φιλιά στο μάγουλο της, φιλιά που πλησιάζουν
αλλά ποτέ δεν φτάνουν
το χαμόγελο της.
Αφήνει το άρωμα των μαλλιών της να καλύψει το κενό,
την αγκαλιάζει ξανά.
Εκείνη το ξέρει,
εκείνος το ξέρει,
η θέα που μοιράζονται απόψε
-είτε είναι ένα παλιό σπίτι,
είτε είναι ένας αδάμαστος κήπος,
είτε οι σκεπές της πόλης-
το φωνάζει.
Τα χείλια τους δεν πρέπει ποτέ να ενωθούν.
Σε κάθε χαμόγελο, σε κάθε γέλιο μεταξύ τους,
οι άλλοι θόρυβοι δεν υπήρξαν ποτέ μέχρι
τα γέλια να χωριστούν από τα χαμόγελα,
μέχρι τα χαμόγελα να πούνε καληνύχτα.
Με κάθε χαμόγελο, με κάθε γέλιο μεταξύ τους,
θυμούνται τον κανόνα.
Αν φιληθούν, όλοι εμείς
όλος ο κόσμος γύρω τους θα σβήσει.
Για πάντα.
που ζει απ’ τη σκιά της.
Είναι πρωί ακόμη
κι ο κόσμος δεν πρόλαβε
το είδωλό του
στα σχήματα της πόλης.
`
 
Ο νέος σηκώνει τη γροθιά του.
Η μέρα του χαρίζεται.
Ακάλυπτοι ώμοι,
φιλήδονο χαμόγελο.
Καθώς διπλώνω τα πλυμένα ρούχα,
ταιριάζω τις ραφές.
Ραφές ίσον επιθυμίες.
Άψογη εφαρμογή στο μάτι.
Κλείνω τις πόρτες,
ύστερα τις κουρτίνες
απ’ τη μια άκρη στην άλλη.
Η πόρτα γίνεται τοίχος
κι η κουρτίνα κύματα.
Στο τέλος της ημέρας
ήρθε το χιόνι
να κοιμηθεί μαζί μου.
 
Η Σύλβια Πλαθ γράφει στη μητέρα της
πως ήρθε η ώρα να επικεντρωθεί
σε σκληρή δουλειά για την επόμενη χρονιά.
Δηλώνει χορτάτη με την πρόσφατο τρόπο ζωής
στην επιστολή τον Οκτώβριο του 1954, σελίδα 144.
Επιθυμεί να επιστρέψει
στον παλιό συντηρητικό εαυτό της,
να φορέσει πάλι σκούρα ρούχα,
να πίνει νερό,
να είναι πρακτική,
να τρώει σαλάτες,
να πηγαίνει νωρίς για ύπνο.
Φως από αναμνήσεις,
κατά τη διάρκεια καλοκαιρινών μαθημάτων
στο Κέιμπριτζ της Μασαχουσέτης.
Έμαθες για τη Σύλβια
σ’ ένα από τα βιβλιοπωλεία στην Αθήνα,
μόλις δεκαεπτά,
δεν θυμάσαι τον τίτλο, κι έπρεπε
να γυρίσεις πίσω στον χρόνο,
τις τελευταίες ημέρες του μήνα
θ’ αλλάξει ο χρόνος,
μια τέτοια μέρα με παχιά σύννεφα
πάνω απ’ τα κεφάλια μας,
τα κοιτάζεις, τους μιλάς, τα φωτογραφίζεις.
Ο χρόνος που πέρασε,
ο χρόνος που θα ‘ρθει,
τα χρόνια, τα έτη, τα έπη,
οι ιστορίες όλων μας
κι η γάτα πάνω στη σκαλωσιά
βαριέται να κοιτάξει.
Μάτια κλειστά,
γεμάτα θαλπωρή,
για πάντα χρόνος.
Πονάει.
Συμπονάει τον Μιχάλη και του δίνει δανεικά.
“Ως εδώ, θα φύγουμε μια μέρα από δω θα δεις.'
Κάπου μακριά, χωρίς δουλειά και ποιήματα.
Βιβλία και μπροσούρες.
Η ποίηση της Πουτάνας γίνεται αχόρταγο και λυσσασμένο πάθος Πελάτη.
Και κορυφώνεται πάνω σε πρόσωπα και σάρκες.
Μια πινελιά ασπριδερή.
Αυτή είναι η Ποίηση της Πουτάνας και βρίσκεται βαθιά χωμένη στα φτηνά ξενοδοχεία.
Κάπου πάνω στο στήθος της.
Σε έναν λεκέ στο σεντόνι.
Κάπου εδώ γύρω.

είδωλο 1
στο τέλος των οριζόντων
έστησε τη βρεγμένη μηχανή του
και το μόνο που πρόλαβε να αισθανθεί
το άστατο πέταγμα κάποιων ερωδιών
που τόσοι ποιητές διηγήθηκαν
μα ανθρώπινο μάτι, ακόμη,
δεν έχει αντικρίσει
ύστερα την έσπρωξε πρόθυμα στο κενό
τράβηξε μερικές τζούρες τσιγάρο
έβαλε σε στάση προσοχή το καρό του πουκάμισο
κι έπεισε ένα σύννεφο εχθρικό
να χωρέσει τη δεξιά του γωνία στο κάδρο
είδωλο 2
άγαμη θυγατέρα
του ενός εκάστου μηνός
αντιγράφοντας σε μαύρο καρμπόν
άγαρμπες φιγούρες ενός ετοιμοθάνατου σκώρου
εκπορνεύει θλιμμένες αρετές
για μια τετράδα βιολετί τσιμπιδάκια
είδωλο 3
Η χαμένη Καρυάτιδα
βγαίνοντας στο πρώτο φως της Αφροδίτης
που ένα παιδί φώναξε αποσπερίτη
πέταξε το βρεγμένο τσιγάρο
-ενώ η φωτιά έκαιγε ακόμη το κίτρινο χρώμα του δείκτη-
και σύρθηκε στην κρυψώνα της
για να μην αντικρίσει κανείς
το παρθένο νυφικό της.
Ύστερα ξάπλωσε στις ρίζες μιας γερασμένης τριανταφυλλιάς
τίναξε πάνω της τη γύρη
μέτρησε τ’ αγκάθια ως το σαράντα
κι ανακατεύοντας τα άγρια υλικά
φόρεσε στο κόκκινο τσαλακωμένο νυφικό
το πιο λευκό της σώμα.
είδωλο 4
κύματα δειλινά
που απερίσκεπτα αποφάσισαν
μια μέδουσα να αποκεφαλίσουν
επειδή τόλμησε να ερωτευτεί
τον πράσινο βυθό
ενός ασήμαντου παφλασμού.
είδωλο 5
καλοτάξιδοι
ήταν ο γνήσιος αποχαιρετισμός ναυτικών
που βρέθηκαν μετά από χρόνια
σε υγρά καφενεία και ξεκούρδιστες λατέρνες
μόνο και μόνο για να χωρίσουν δυο φυλλαράκια κανέλας.
είδωλο 6
λέξη-λέξη
χτίζονται
τα χάρτινα είδωλα
των απογευματινών αφαιρέσεων.

να κρυφτώ για λίγο
αυτό θέλω. άσε με.
ανάμεσα στα μοναχικά δρομολόγια του μετρό
στα μάτια που έχουν ξεψυχήσει
στα καφέ που δε με ξέρει κανείς
εκεί που ποτέ δε χώρεσα
να κρυφτώ για δυο στιγμές μόνο
απ’ τη βία της ψυχής μου
απ’ την αδυναμία, την έρημο, το αδιέξοδο
να χαθώ στα εκατομμύρια των πιθανών συντεταγμένων του πλανήτη
κι όσο πιο επιτακτικά θα με ζητά η ζωή πίσω
να τελειώσουμε την μισή μας παρτίδα
εγώ, τόσο να χάνομαι, τόσο να κρύβομαι
να κρυφτώ απ’ τα όνειρα που δε δικαίωσα
με τί μούτρα να τ’ αντικρίσω;
με ποια πιστευτή δικαιολογία στην τσέπη;
να κρυφτώ για λίγο
αυτό ποθώ. άσε με.
απ’ τις ερωτήσεις
τις υποθέσεις
τα σχέδια βήτα
τους συμβιβασμούς
τις ραγισμένες υποσχέσεις.
να κρυφτώ πίσω απ’ την περιφρόνηση των ανθρώπων
κι ό,τι μ’ αγνοεί, καταφύγιο μου να γίνει.
να κρυφτώ από μένα τον ίδιο
απ’ την καρδιά μου, απ’ τις λέξεις, τα τετράδια, τις μουτζούρες
τα βιαστικά ορθογραφικά λαθη.
απ’ τα λόγια τα τεράστια
που δεν είχα τη σύνεση να κρατήσω θαμμένα
κι έχουν αμολυθεί λυσσασμένα
και ψάχνουν να με κάνουν χίλια αμέτρητα κομμάτια
να κρυφτώ απ’ τους ανθρώπους
τους ειδήμονες
τους γνωρίζοντες
τους επαίοντες
και μόνο τα χέρια σου πάνω στο κουρασμένο μου σώμα
να έχω να με ηρεμούν και να μου γνέφουν
κρύψου όμορφε μου. κρύψου.
έξω από σένα
έξω από σένα δεν είμαι κανενός.
οι πολυάσχολοι δρόμοι δε με αναγνωρίζουν δικό τους τέκνο
κι όσοι ξέχασα σίγουρα πια, δε με θυμούνται
έξω από σένα
τα ναύλα μου δεν αρκούν για κανένα μπάρκο
οι σταθμοί με περιφρονούν
και τα βαγόνια δε με δέχονται στα σπλάχνα τους
τα πουλιά που κάποτε με κλείνανε στα φτερά τους
δίχως τις εγγυήσεις σου σήμερα μ’ αποστρέφονται
τα πιο κρυφά χαρτιά μου άχρηστα σαπίζουν
παροπλισμένα κι αχρησιμοποίητα
και καταλήγω ξανά υποτελής της καταστροφής μου
δούλος της ντροπής
έξω από σένα
τι είναι η ποίηση;
η τέχνη, η δημιουργία, η αίσθηση, το όμορφο και το ελπιδοφόρο;
τι αξίζει να διασωθεί, να ταξιδέψει και να παλέψει για μια αγκαλιά
αν αυτή είναι έξω από σένα;
τι πιο δυνατό μπορούν να προσφέρουν δυο μάτια ξένα
αν η ηρεμία κι η στέγη μου φυτρώνουν έξω από τα δικά σου;
απ’ τη μια θάλασσα ως την άλλη
διάλυσε η μοίρα τις ζωές μας.
μας λάβωσε με την ίδια χειρουργική έκπληξη
άφησε το ίδιο σοκ να κυλήσει απότομα
απ’ τους αισθητήρες που αντιλαμβάνονται την πραγματικότητα
μέχρι το πιο μαλακό σημείο της καρδιάς μας.
για να μείνουμε μόνοι όρθιοι οι δυο μας στα χαλάσματα
για να ενωθούμε κάτω από σύννεφα στάχτης και τρέλας
για να βγει νικητής για ακόμη μια φορά το απροσδόκητο.
τι θα ήταν η συνέχεια
η επιστροφή
η ανασυγκρότηση
η ελπίδα
η αυτοπροστασία
η απενοχοποίηση των ταλέντων μου
η ομορφιά που κυλά στα αιμοφόρα μου αγγεία
oι καλλιτεχνικές μου ανησυχίες
ο αγώνας μου για μια καλύτερη μέρα απ’ αυτη που μ’ έβαλε για ύπνο
αν όλα τα παραπάνω
ζούσαν μακριά και έξω από σένα;
μακριά απ’ τα χέρια σου είμαι καλός.
μέσα τους;
θαυμάσιος.

Κι αν δεν ρωτάς Έτσι εκτυλίχθηκαν τα πράγματα Μια
από εκείνες τις νύχτες του περασμένου μήνα Που η
υγρασία εγκλώβιζε τα συναισθήματα στα κατώτερα
στρώματα της ατμόσφαιρας Στερώντας τους τη δυ-
νατότητα της διασποράς Βρήκε ένα σωρό σκουπίδια
Κι έκρυψε κάτω από τον όγκο τους το κορμί της Μο-
ναδική διαφυγή – Παιδιόθεν καταβολή – Η γάμπα
της μετέωρη στο αναποφάσιστο της φύσης Δειλή μια
βροχούλα Λάσπωσε τα σκουπίδια και τη γάμπα Μο-
νάχα ένας περαστικός άστεγος Διέκρινε το σημάδι
Και βάλθηκε Όχι από καμιά λαιμαργία να πουλήσει
τη γόβα για μιας πεντάρας παρόν Αλλά από ένστικτο
κάποιο αναπτυγμένο στα καλέσματα που ψιθύριζαν
Δίχως να φωνάζουν “βοήθησέ με' Κι έσκαψε Μ’ έναν
κόπο ανώφελο που δεν μπορούσε εξ αρχής να εκτι-
μήσει σαν τέτοιο Κι όπως εκπλήρωνε το σκοπό του
Σε κάθε του νυχιά βογκούσε ο δόλιος σε όσα τού
αποκαλύπτονταν Σκισμένο το γερασμένο της υπο-
γάστριο Λευκό Γεννούσε σατανάδες κι άλλους διαό-
λους πηγμένους σ’ αίμα μαύρο σκοτωμένο Και κάτι
σπόρους δίχως γέννα μέσα τους Άδειους, στέρφους
Κι οι ποντικοί των σκουπιδιών Αντί να φεύγουν στη
θωριά του Ξεθάρρευαν κι αναιδείς πλησίαζαν Στης
καρδιάς τ’ άνοιγμα να ρουφήξουν ότι ανάβλυζε Που
σα μέλι έμοιαζε μ’ είχε χρώμα βυσσινί του μούρου
και τον έκανε ν’ αμφιβάλει Και τα χέρια της αγκυλω-
μένοι οι όμορφοι καρποί της σ’ αυτή τη στάση που
έχουν οι τυφλοί σα πρόσωπο θέλουν να χαϊδέψουν
να το αισθανθούν αφού δε βλέπουν μόνο… δίχως τη
ψυχή τους… σε μια κίνηση τελικά άγνωστή του Και
που να ήξερε ο άμοιρος ποιαν φρικτή φυλακή ζω-
γράφιζαν τα δάχτυλα Μια έκανε και παραμέρισε τα
βρεγμένα της μαλλιά Κι αυτά κουλουριάστηκαν στη
λάσπη Σα λευκά πέταλα μαδημένου τριαντάφυλλου
Μ’ έναν ύπερο έφηβο και στήμονες σα χορό αρχαίας
τραγωδίας γύρω του Πορσελάνη σπασμένη οι σκέ-
ψεις της Και τα μάτια της δυο σκούρες λίμνες ικεσίας
στο χλωμό της πρόσωπο “βοήθησέ με', ψιθύρισε Κι
αυτός κατάλαβε μόλις το άσκοπο της πράξης του κι
ευθύς να επανορθώσει πήγε μα πριν… σαν να ’δει-
χναν τα μάτια εκεί ένα μικρό χαρτάκι διπλωμένο και
βρώμικο στα σκουπίδια ανάμεσα Βρώμικα και τα
δικά του χέρια Παραμέρισαν τα περιττά κι έφτασαν
το χαρτί “… μόνο… μη χαθείς τελείως! Μπορεί κά-
ποια στιγμή να σε χρειαστώ…' διάβασε Έπειτα το
έβαλε στη χούφτα της κι άρχισε ευλαβικά να την
σκεπάζει με το σωρό από τα σκουπίδια Μοναδική
διαφυγή άφησε Τη γάμπα της …μετέωρη στο ανα-
ποφάσιστο της φύσης
Η φωνή που ψιθυριστά ζητούσε βοήθεια ησύχασε 

Τα μάτια σου
εσπερινός στο μέσον της ημέρας
Και το βλέμμα τους
φυλακή να ξεκλειδώνω.
Νάτο πάλι το παιδί εμπρός μου
«θα δει» «θα δει»
Κι η απειλή σκότωνε από τον άνθρωπο
τη πράξη του να του θυμίσει
την αδυναμία του να πλησιάζει άνθρωπο.
Για ν’ αντέξω
υποκρίθηκα πως με φιλούσες στους κροτάφους
όσο να συγκεντρωθεί
το βλέμμα στο δικό μου
κι η σκέψη σου στο θέμα.
Αλλιώς
να σ’ αγκαλιάσω έπρεπε
και δεν ζητούσα προς ώρας
να μπει το σώμα μεσολαβητής στη στιγμή.
Έπειτα
οι λέξεις…
αφίλητες να σταματήσουν πως
δεν βρήκα.
Έτσι
τις δικές μου ψίχουλα έκανα
ένα σπουργίτη ταΐζοντας
που ανήσυχος κάτω απ’ το βλέμμα μου
τις ράμφιζε με λαχτάρα
κι άλλοτε πάλι τις αγνοούσε
όσο οι δικές σου συνέχιζαν να φανερώνονται
να φανερώνονται για να κρύβουν
να κρύψουν.
Πως άντρας γίνεσαι από παιδί
κι ύστερα πάλι το ίδιο στην επανάληψη
κοίταγα και το κορμί μου έγερνε
έγερνε κάτω από τη ζέστα και την έλλειψη ύπνου
και το κρατούσα ορθό να σε χωράει
και το μυαλό άσβεστο να γράφει
να γράφει για να θυμάμαι
όταν αργότερα στο δικό του σκοτάδι
θ’ αναζητούσε φως και ζέστα
ζέστα όπως εκείνη των χεριών σου στα δικά μου
την ώρα που τα δάχτυλα άφησα στο άγγιγμα
για ώρα κι ούτε που κι εσύ τα τράβηξες καν
μετά κι απ’ το φιλί που
η νύστα μού στέρησε
να το στολίσω
τη δική μου ζέστα
ίσως για να κρατήσω την αναμονή
να κρατήσω την αναμονή.
Το τίποτα
πήρε τα μάτια σου
στο ακριβώς ξεψύχισμα
της μέρας.

Μπαμπά σ’ αγαπώ
Δε σ’ απάτησα ποτέ
ούτε καν με το δεξί μου χέρι.
Δε φοβάμαι πια ν’ ανοίξω τη ντουλάπα
να διπλώσω χαρούμενη τα ρούχα σου.
Απαιτώ τις τρεις φουσκάλες στον ελληνικό.
Δύο για μας και μία για τη μαμά
έλεγες.
Το καφενείο ήξερε καλύτερα
ακόμα και τ’ αστικό
που ποτέ δε μ’ άφηνες να μπαίνω.
-κάθε στενό και νέο μπινελίκι.
Μου έκλεινες τ’ αφτιά
τη μύτη στο κρεοπωλείο.
Η συγκάτοικος με φωνάζει κομπλεξική.
Είμαι αρκετά υπερήφανη
να της πω
-όλα στο μπαμπά.
Καλύτερα μην τη γνωρίσεις
καπνίζει και γίνεται μπλε.
Ναι, ναι ο μπαμπάς ήξερε καλά ύπτιο
ελεύθερο
μεταφράζει ακόμη γαλλικά
κι εγώ
το σπερμα του
νούμερο 6 ν.
 
Ξεβιδώνω το πόδι της καρέκλας
-άκαμπτο
το αφήνω να κρέμεται κατά μήκος του ώμου.
Ακρωτηριάζω το Εγώ
συγγκολώ χειροπόδαρα
στην άρτια πλευρά.
Με κάνω έγχρωμη
-μόκα
με φρεσκοκομμένο καφέ.
Με λούζω αρσενικό
περίοδος άγονη
ούρησα τα τελευταία μου αυγά
η αμμωνία τα δίνει για υιοθεσία
-στείρα
επιμένεις να σε χα’ι’δεύω
Στα επίμαχα.
 
 
Σφιγμένα κορμιά
Σε καύσωνα και φεγγαρόφωτο
Δάχτυλα σφηνωμένα στους κυνόδοντες
-ροκανίζουν
Τους σπόρους του Ησαία
Στραγγαλίζουν τη βασίλισσα
Τα μικρά της στα φτυάρια
Ξεπετώνται με χώμα
Στη μεγάλη τρύπα κατοικούμε
Κυρτή προς τους 40*
Στο κλειστό σιφόνι
Που τον αέρα αποστόμωνες με κάδο
Συγκατοικώ
Άστεγε.
 
 
Σε κλείδωσα στο κουτί της ραπτομηχανής
Έσκουζες
Απελευθέρωσα τα πόδια της χήνας
Στο δεξί σου μάτι.
Με ψαλίδι κλαδέματος τους έκοψα τα νύχια
Τα πέταξα στη λίμνη Βα’ι’κάλη.
Μεσήλικας ετών τριάντα-επτά
Γαζώνεις σκάφανδρο.
Γεννημένος και μη στο Σαν Αντρέ ντε Κουμπζάκ
Έμαθες καλά κολύμπι.

 
Τη νύχτα εκείνη θα φοράω το καλό μου t-shirt, το ακριβό.
Το χέρι μου θα γλιστρίσει στις ανασφάλειες σου και θα τις τσακίσει.
Το χέρι σου θα τσακίσει το στήθος μου
και θα πάλλεται με ρυθμό 100 μετανοιών το δευτερόλεπτο.
Τη νύχτα εκείνη,
που θα φοράω το καλό μου t-shirt,
την ώρα που θα συνθλίβω τις ανασφάλειες σου
και που το χέρι σου θα πάλλεται με ρυθμό 100 μετανοιών το δευτερόλεπτο,
θα εκσφενδονιστούμε σε δύο νέες Aνατολές.
Εσύ χωρίς φόβους.
Εγω χωρίς καρδιά, πια.
*
Απλά. Ντόπρα. Σταράτα.
Σκοπός του γιατρού είναι να θεραπεύει ανθρώπους. Όχι τις φιλοδοξίες του.
Φιλοδοξία είναι η προσπάθεια ανάκτησης μιας αυτοπεποίθησης. Αυτής που είχες κι έχασες. Αυτής που νόμιζες ότι είχες. Αυτής που δεν είχες ποτέ.
Πίσω από κάθε επιτυχημένο άντρα δεν κρύβεται μια σπουδαία γυναίκα. Κρύβονται ανικανοποίητα είναι.
 
 
Φιλία είναι αυτό που με κόπο χτίζεται και με κόπο γκρεμίζεται.
Κρίση ηλικίας είναι η συνειδητοποίηση ότι η ζωή σου είναι πεπερασμένη.
Κρίση πανικού είναι η συνειδητοποίηση ότι την ζωή σου την διανύεις μόνος.
Φίλος είναι αυτός που ξορκίζει κάθε κρίση.
 
 
Οι καλύτερες μέρες μας, ήταν εκείνες που εισπράξαμε περισσότερη αγάπη.
Που τα ξορκίζαμε όλα και γελούσαμε σαν σεληνιασμένοι.
 
 
Πατήσαμε χωρίς έλεος στα μεγαλύτερα “γιατί όχι' και τα στραγγαλίσαμε. Ακλόνητοι στυλοβάτες ενός πλασαρισμένου ονείρου έτσι για να καυχιόμαστε και μεις πως μαθητεύσαμε στα δύσκολα. Για να’ χουμε και μεις μερίδιο στις επευφημίες, τα καλογυαλισμένα σαλόνια και στις δωδεκάποντες ανασφάλειες.
Για ποιες ευρώπες, οξφόρδες και αμέρικες με ζαλίζεις. Εγώ με την αλητεία φλέρταρα σαν έκλεινα τα μάτια. Μ’ αυτήν έχω χρωστούμενα είκοσι πέντε παρά κάτι χρόνια συνεπείας. Η ζωή είναι εκεί έξω αγόρι μου. Όχι μέσα σε βάσεις δεδομένων, ανεξάντλητες ευρυζωνικές και συναισθηματικές επιδειξιομανίες τύπου “ζωή ντεκαφεϊνέ'. Ίσως έτσι τη γλιτώσεις από τον ψυχίατρο με τα οχτώ χιλιάδες και τρία citations που με το γαμημένο εκκρεμές θα σε γυρίζει είκοσι χρόνια πριν, την ώρα που πίνατε σπιτική λεμονάδα στο μπαλκόνι χαϊδεύοντας της τα μάγουλα και που όλος ο κόσμος χωρούσε σε απόσταση ενός βλέμματος.
 
 
Η άκρη του ματιού μου, ξέρεις, ήταν ανέκαθεν η μεγαλύτερη πουτάνα της ζωής μου. Χιλιάδες εμπλοκές και μάχες, που κάθε κολοσσαίο θα ζήλευε.
 
Ένα εκατομύριο pennies for your thoughts την ώρα που με κλεφτοκοιτάζεις από τα τρία μέτρα και γω πασπατεύω φακέλους και λογαριασμούς, έτσι, για ξεκάρφωμα.
 
Η πιο γλυκιά νοσταλγία είναι εκείνη των πραγμάτων που δεν ζήσαμε ποτέ, μου είπε κάποτε ο Γ. Έτσι με κέρδισε ο Γ. Κι ας μην του το’ χω ξομολογηθεί ποτέ.
 
- “Δεν υπάρχουν αυτονόητα. Αυτονόητα είναι μέχρι εκεί που συναντήθηκαν τυχαία και παντρεύτηκαν τα εγκεφαλικά σου κύτταρα'. Έτσι μου ‘πε αυτός.
- “Μην ανησυχείτε δεσποινίς' είπε ο γιατρός. “Αυτονόητα υπάρχουν. Το προσδόκιμο τους ελάχιστο. Κάθε φορά που ο αμφιβληστροειδής σου υγραίνεται, είναι επειδή κάηκαν οι συνδέσεις, μαζί τους και τα αυτονόητα. Το τέλειο σύστημα πυρόσβεσης με την ευγενική χορηγία της μητέρας φύσης'.
- “Δηλαδή γιατρέ τι είναι τα αυτά τα αυτονόητα; Και γιατί να τα στέλνουμε στον πόλεμο να καούν; Και γιατί να πατάνε επί των ματιών μου για να επιβιώσουν;'
- “Να πας να γαμηθείς γιατρέ κι εσύ κι αυτός και τα αυτονόητητα σας'
(είπε κι έκλεισε την πόρτα πίσω της, καίγοντας μαζί και μερικά αυτονόητα)
 
Το κορίτσι που το λέγαν Άνοιξη.
Έβαλε το φόρεμα της, το καλό, το αφόρετο μέχρι σήμερα.
Το φύλαγε για τη μέρα που δεν ήξερε πότε θα ερχόταν
και θα κυλιόταν χάμω σε ένα μέρος που δεν είχε ιδέα που ήταν.
Ανέβηκε στο ποδήλατο της και χάθηκε.
Έτσι χάνονται αυτές.
Μέσα σε λουλουδένια αέρινα φορέματα,
πάνω σε ξεχαρβαλωμενα ποδήλατα.

Aναμεταξύ
Βίου,
Βολοδέρνω
Βαστώντας
Βλαστούς
Βρώμης!
Βρωμίζω
Βυσσινιές
Βεντάλιες
Βάφοντας
Βούρκους (και)
Βλασφήμιες!
Γρήγορα
Γυαλίζω
Γεμάτες
Γλάστρες
Γρυλλίζοντας
Γοερά,
Γονυπετής
Γυρνάω
Γκρεμισμένες
Γούρνες
Γνωρίζοντας
Γνήσιες
Γεύσεις (και)
Δεσμεύομαι,
Δειλά
Δαγκώνοντας
Δόσεις
Διαλείμματος (και)
Δεν
Δωρίζω
Δορυφόρους-
Δανεικούς
Διπλωμάτες
Δυσαρέσκειας, (γιατί)
Εγώ
Εγγυώμαι
Ελευθεριακές
Ενοχές,
Ενόσω
Επιτρέπω
Εσμούς
Επεμβάσεων
Εντός
Ενός
Εαυτού
Ζωντανού,
Ζαλισμένου,
Ζοφερού (με)
Ζωηρά
Ζυγωματικά…
Ήθελα
Ηρεμίας
Ηφαίστεια,
Ημιευθείες
Ηττοπάθειας (και)
Θαρρώ
Θαραλλέα
Θώπευσα
Θρυμματισμένες
Θάλασσες
Θυμίζοντας
Θανατικούς
Θριάμβους
Θύμισων (και)
Θυμών.
Ικέτευσα (στο)
Ικρίωμα
Ιστούς (να)
Κλώθουν
Κινήματα
Κοροϊδίας
Και
Κρίματος,
Καθώς
Κοντοστέκομαι
Κοιμίζοντας
Κρίνους
Και
Κούκλες
Κοκάλινες,
Κατακρεουργώντας
Κτήσεις
Κουρασμένες
Και
Κουφές…
Λόγος
Λαού
Λανθάνει
Λησμονιάς
Λευτερώνοντας
Λήθη,
Λογαριάζουσες
Λόξες!
Μα
Μην
Μένεις
Μετέωρος
Με
Μούρη
Μοιχαλίδας,
Με
Μυρσίνη
Μοναδικής
Μοναξιάς.
Μίλα
Μου
Με
Μεθυσμένες
Μπύρες
Μποϊκοτάροντας
Μουντούς
Μενεξεδένιους
Μπαξέδες!
Να’ σουν
Νομιμότητα
Νου,
Να
Νικούσα
Ντελάληδες-
Νικηφόρους
Νεαρούς
Νομοταγείς
Νομάδες,
Νωρίτερα,
Ξέροντας
Ξέφρενους
Ξενικούς
Ξιφομάχους…
Όμως,
Όταν
Ονειρεύομαι
Οάσεις
Οικολογικής
Ομόνοιας
Ομολογώ
Ό,τι
Όλος
Ο
Οχετός
Ονειρώξεων
Ορθώνεται
Ολομέτωπα,
Οργανώνοντας
Όμορφους
Ουρανούς
Ολοκαυτωμάτων (με)
Οδυρμούς
Ολοκληρωτικών
Ορέξεων.
Πες
Πως
Πήγα
Περίπατο…
Παθιασμένος
Πλέον,
Πισωγυρνούσα
Προτρέποντας
Περιοχές
Πονεμένες (να)
Πεισθούν,
Πεινασμένες (να)
Πολεμήσουν
Πλήθη
Πειναλέα
Πετώντας
Πέτρες
Περηφάνιας,
Ρωτώντας
Ρήτορες
Ρουφιάνους (μήπως)
Ροχαλίζουν
Σιχαμένες
Συνήθειες
Σε
Σκουπιδότοπους/
Σκουριασμένες
Σαστιμάρες/
Σκουπίζοντας
Σκατά
Στα
Σώματά
Τους.
Τείνοντας
Την
Τόλμη
Τους,
Τάχα
Τρεμάμενοι (από)
Τρελούς
Ταύρους-
Τσακισμένους
Υπό
Υποχόνδριους
Φονιάδες
Φαινομενικά
Φραγκάτους,
Φρικτούς
Φαρισαίους
Φωνάζοντας
Φόβο,
Χωρίς
Χείλη
Χρωματισμένα (και)
Χήρους
Χαζούς
Χωροφύλακες (που)
Ψάχνουν
Ψυχές
Ψωριάρες (για)
Ψωμί…
Ωιμέ!

Βαθαίνει η νύχτα
μέσα από μουγκρητά
Φλόγες εκτινασσόμενης οργής
τα μεσημέρια των γλάρων
σμίγουν με χειρο-κροτήματα
με ιαχές αποκοπής.
Διαμέλιση επιούσιας σωτηρίας.
Κραδασμοί.
Το γήρας προσκρούει
στην υπερηφάνεια
στης καρδιάς τον νυμφώνα
Το σκοτάδι πληθαίνει.
Η διαμαρτυρία σύννεφο
Χάνεται ενώ διαπλέει
την πλατεία μαρμαρυγής.
Ο κώνωψ έκανε το χρέος του
Μας ήπιε
 
 
Για ν’ ακουστούν εδώ τούτα τα λόγια
πρέπει να αντέχουν οι πιρόγες
Τα σύννεφα σαν κλαίνε φουσκώνουν το ποτάμι
σηκώνουν άνεμο και κανείς δεν ξέρει το μετά
Για ν’ ακουστούν εδώ λόγια μαγνήτες
τα μέταλλα έτοιμα, καθαρισμένα από τις σκόνες
και καρφωμένα στην προκυμαία της πυγμής
χρειάζεται να είναι
Περιστρέφονται οι ήχοι
επιστρέφοντας τις πλάνες αναμνήσεις
στις παλαιές φθαρμένες τους θήκες και τότε
Ένα μ’ εμένα γίνονται και λένε:
Τα λόγια μου σπαθιά στη γλώσσα ακονισμένα
Δεν μιλώ πια με προφάσεις
Δεν μιλώ με διαρρήκτες ή ευνούχους
Δεν συνομιλώ με φονιάδες σαν άλλοτε
Δεν εξασθενώ στο φτύσιμο του αίματος
Όσο μου αφαιρείται, δυναμώνω
Είμαι η φωλιά των λόγων
Σε τέτοια μεταμορφώθηκα μετά τα τελευταία νέα
Μας πήραν - λένε - παραμάσχαλα οι έρημοι
και αποθάναμε ζωντανοί στην εξουσία
Τέτοια η γενιά μας
Μασώ και φτύνω αίμα φιλάργυρο
Αίμα μειοδοσίας
Τι κατάντια και τούτη των νιάτων μας
Αγέλες αγέλες στην πυρά του Αποσπερίτη
και τίποτα άλλο
Ύστερα…τίποτες άλλο
Και τότε πεθαίνουν οι λέξεις μου, λιώνουν
Σαν βούτυρο στο τηγάνι
Σαν κρέας στο χώμα χωμένο
Λιώνουν δίχως να χάνονται
Με μορφή υγρασίας βυθίζονται στις μήτρες των κοριτσιών
Να τις ξαναγεννήσουν
Αλλάζοντας μορφές θα επιστρέφουν
Σαν ύπνος των βρεφών πριν το απογαλάκτισμα
Πριν το πρώτο χαμόγελο αναπαυθεί στα χείλη
Να σημαδεύουν τη ρίζα και τα όρια
Τα πληγιασμένα πλευρά της γνώσης
Το μαρασμό της φαντασίας
Την αναπηρία του μέλλοντος
Λιώνουν δίχως ποτέ να χάνονται
Σαν μάνες θα μιλούνε στις γενιές μας
σαν γριές θα τις μαλώνουν
σαν πεθερές θα τις κακίζουν
να έρθουν, να γίνουν, να φανούν
αντάξιες των όσων η λανθάνουσα αγάπη καταστρέφει
 
 
Στις έρημες γωνιές των δρόμων
κρύβεται η συγγνώμη των ετών.
Πουθενά αλλού δεν θ’ αντικρίσεις τη ζωή σου
πιο μόνη
ούτε πιο υπεύθυνη.
Στα στενά πίσω απ’ τα εγκαταλελειμμένα εργοστάσια
θα σε αγκαλιάσει όλος ο πλούτος μιας εποχής
που δεν έζησες
και όλα όσα σου είπανε θα γίνουνε δικά σου.
Μεσημέρι Κυριακής ηλιόλουστης.
Λίγο πιο πέρα
στα βράχια της Πειραϊκής
βλέπεις τα πλοία στην καθορισμένη πορεία τους
κι εσύ εκεί
Καρφωμένος,
δήθεν γαλήνιος
με τη θέα που δεν ζεις
ταράζεις συναισθήματα
Οι κινήσεις σε προσπερνούν
καθώς ο ήλιος ταλαντώνει μέσα σου
συνείδηση και θύμησες και στεριές
ενώ η θάλασσα μπροστά σου, αεικίνητη
σε χωρίζει από το καράβι που σου ξέφυγε
κι έφυγε μόνο του γι’ άλλη μια φορά.
Είναι ο ίδιος ήλιος που φυτεύει μέσα σου ελπίδες
για ένα μέλλον αίσιο
κι ας ψιθυρίζει το σκουλήκι της αμφισβήτησης
«φρούδο θα ’ναι».
Δεν έχει νόημα η στιγμή δίχως εσένα.
Παρέα με τα φαρμακωμένα λόγια σου πατάς το τσιγάρο
με πείσμα
όμως μόνο το τακούνι μοιάζει να συνθλίβεται
στον αιώνιο βράχο της Πειραϊκής
λίγο πιο πέρα
από τα ερειπωμένα εργοστάσια.

 Είχαν κιόλας περάσει είκοσι πέντε χρόνια όταν ξανανταμώσαμε. Εκείνος γνωστός κι επιτυχημένος δικηγόρος, εγώ γνωστός μάρτυρας κατηγορίας κι επιτυχημένος ψευδομάρτυρας. Χαιρετηθήκαμε με θέρμη, μ’ αυτό το γνωστό χαμόγελο ειλικρίνειας μεταξύ κατεργαραίων κι έπειτα πήραμε ο ένας το πρόσωπο του άλλου (ίσως και γι’ αυτό δε νοιώσαμε ποτές τόσο ένοχοι) και κατηφορίσαμε μαζί το παρελθόν, μήπως και βρούμε εκείνες τις λεπτομέρειες που μας καταδίκασαν,
      μάρτυρές μου όλοι οι νεκροί π’ αφήσαμε πίσω.
 
 
Η συνάντηση
   Με τον Λάζαρο συναντηθήκαμε τυχαία σ’ εκείνο το ήσυχο μέρος όπου σύχναζα. Είχα χρόνια να τον δω. Δε με γνώρισε.
«Μα τόσο πολύ έχω αλλάξει;» του είπα.
Δε μίλησε· μα κατάλαβα ακριβώς τι ήθελε να μου πει.
Κι ύστερα, άρχισε μια βιβλική βροχή και τα κυπαρίσσια όλα έσκυψαν
          μην τυχόν τα θερίσει
          η χαμηλή πτήση της αθανασίας!
 
 
 
 
Μαθήματα μουσικής
   Κι αν ασχολήθηκα, το λίγο, με τη μουσική ήταν γιατί έπρεπε – λόγω νευρικότητας, με κάτι να απασχολώ τα χέρια μου όταν δεν έκανα τους φόνους. Άλλωστε, ανεξαρτήτου εποχών, ποτέ κανέναν δεν αγάπησα·
κι αν μερικές φορές ολιγώρησα ήταν γιατί ο άλλος, ο οικτρός, πάλι έκλαιγε ενόσω σκούπιζα τα χείλη μου απ’ τις αιμάσσουσες συνομιλίες
ή τα χέρια μου απ’ τις ελάσσονες απραξίες·
      μόνο που και το καλοκαίρι τώρα, που παίζω πιάνο,
βρέχει όλο και πιο συχνά…
 
 
 
Μια «ευτυχής» κατάληξη
                                                     
   Ήταν ένα ευτυχές ατύχημα, γιατί –αν και το σχήμα οξύμωρο,
αν το δει κανείς απ’ την πλευρά του νεκρού, μερικές φορές, είναι ευτύχημα,
αφού κι η τύχη αποκτά άλλο νόημα στην άλλη πλευρά·  όπως και κανένας δε μπορεί να φανταστεί της μοναξιάς το αβάσταχτο, όταν το σώμα, ξένο πια κι από νου κι από συγγενείς, αντικρίζει στιγμιότυπα ζωής πίσω από ένα φιλότιμο παράθυρο γηροκομείου, κι ας αναφέρει η έκθεση ότι,
      εκ παραδρομής, πήρε λάθος χάπια. 
 
 
 
 
Σχέδιο πτήσης
                                 
   Μια μέρα, καθώς βάδιζα αμέριμνος πάνω σε ένα δέντρο, έκανα μια καταπληκτική ανακάλυψη που θα μου άλλαζε όλη μου τη ζωή
-αν το αποφάσιζα :
      Ό,τι κι αν λένε,
      τα πουλιά έχουν το απόλυτο δίκιο!
 
 
 
Υποψίες
 
   Κι όποτε κοιταζόμαστε κατάματα στους δρόμους,
νομίζω ότι τώρα ξέρω το γιατί:
            Αναζητούμε το δολοφόνο!
 
 
 
Το προξενιό της Εύας
    Παρακαλείσθε μην ενοχοποιείται τα μήλα (εξού και κάποια κατακόκκινα -από ερυθριούσα ευθιξία), ή τα καημένα τα φίδια για την όποια αθέλητη προπατορική ανυπακοή έστω κι αν έχει μόνιμο αντίκτυπο σε βάθος αιώνων· ήταν απλά μια άτυχη στιγμή, παράκουσε  νομίζοντας η εντολή πως ήταν:
«Μη φάτε απ’ αυτά τα φύλλα!».
   Η Εύα απ’ την άλλη μεριά ήταν κυριολεκτικά εκεί στην άλλη μεριά του κήπου. Ουδέν οίδε περί μηλέας· πίστεψε μόνο στα υφέρποντα λόγια ενός μικρού, αθώου κι ευγενέστατου όφι:
«Σσσ… θα σσε προσσσέξει μη σσστεναχωριέσσσαι, να τον πλησσιάσσεις μόλιςςς σσσταματήσσει να κυνηγάει αυτέςς τιςς ηλίθιεςςς πεταλούδεςςς και κλείνοντάςςς του το μάτι να του πείςςς: Δοκίμασσσε λίγο απ’ αυτή τη μυρωδάτη, σσσφιχτή και πολλά υποσσχόμενη σσσάρκα του θα σσου αρέσσσει… δεν είναι κακό…».
Μην έχετε λοιπόν αναδρομικές τύψεις για επίπλαστα πρωτόπλαστες  αντιλήψεις περί αμαρτίας· άλλωστε ο δρόμος για τη σωτηρία είναι αυστηρά ιδιωτικός, φιδίσιος και περνά κάτω από λογιών-λογιών μηλιέςςς!

Απόψε θα ‘ρθω σαν βρόχινο νερό
Για ν’απλωθώ στον ύπνο σου.
Να ρέω κατευθείαν απο την νύχτα στο κορμί σου
Να ρέω μαζί με τη σκουριά
Απ’την αυλόπορτα ως τα πόδια σου
Ως της χάρτινες φιγούρες στ’όνειρό σου.
Κι αν δε κοιμάσαι πάλι θά’ρθω
Με τα χείλη μου γδαρμένα απο τον ήχο των κυμάτων
Ευλογημένος απ’το φως
Ενα απλό και διάφανο όραμα.
Σ’ενα τραπεζάκι
Έξω
Μ’ένα λευκό τραπεζομάντηλο
Στον ήλιο
Την ώρα που γέρνεις στο στήθος μου
Μπορείς ν’ακούσεις καθαρά
Πως σπινθηρίζει το σκοτάδι
Μέσα μου.
2.
Αν αφήσεις λιγάκι ουρανό μέσα στο στόμα σου
Θα πλημμυρίσω μεσ’τη δίψα μου με μια καινούρια αγωνία.
Τότε ίσως νοιώσω στ’αυλάκια των χειλιών μου -επιτέλους-
Τους ασημένιους κύκλους που κάνουν στο νερό
Τα ψάρια του αφρού – μέσα στο όνειρό μου.
Απο ‘να άνοιγμα μικρό
ίσως καταφέρω να δω
τους υπνοτισμένους κάκτους
μεσ’την ψυχή σου
να οδηγούνται απο άλλα αστέρια – αγκαθωτά.
Μέσα στη αγωνία μου θα φτιάξω
Της ψυχής σου ενα μικρό,
αλμυρό χάρτη απο άμμο και ότι απέμεινε
απ΄τα ροδάκινα που’τρωγες το μεσημέρι.
Αν αφήσεις λιγάκι ουρανό να στάξει γαλανός
Μεσ’απο το στόμα σου εγω θα βυθιστώ
Στο πιο πυκνό σκοτάδι.
Γιατί ίσως δε σ’αγαπω
Ίσως αγάπησα μονάχα τον αφαλό σου
Καθώς ιππεύεις προς τον ήλιο που δύει
Μεσ’τα δικά μου μάτια.
3.
Είναι το σώμα σου
που πλημμυρίζει ψυχές
που κυματίζουν δίχως ήχο.
Είναι οι σκιές που αφήνουν οι ψίθυροι
Γαλάζια γεφύρια
Μόνο για ζωντανούς.
Τον ρυθμό της αγάπης σου – αγάπη μου
Μετράω ακόμα, μεσ’το δικό μου σώμα
Με τα δικά σου χείλη
Με τους σπασμούς στις ακρες των δικών μου.
Σε μια σειρούλα απο μυρμήγκια
Στον σπόνδυλο της διάφανης ψυχής μου.
Με τα τρίγωνα χέρια μου τινάζω
Στα πλατιά μου σεντόνια
Τα σύννεφα που καρφώνονται στο στήθος μου.

Όπως αντίκρισες τον ταύρο
Και συλλογίστηκες πως αύριο
Θα ζει ο ένας απ’ τους δυο
Έτσι και στ’ άλλο σου φευγιό
Μονάχος ήσουνα∙ κι εγώ
Ξέμεινα εδώ για να διαβάζω
Τις αποχρώσεις του γαλάζιου
Και νιώθω λες και διατάζω
Έναν αόρατο στρατό
Και γι’ άλλα χρόνια εκατό
Στην πόλη θα υπνοβατώ
Όμως εσύ θα ταξιδέψεις
Σαν φάσμα της δικής μου σκέψης
Άλλα τραγούδια να γυρέψεις
Να σε φωτίζει το φεγγάρι
Νεφελωμάτων καβαλάρη
Δίχως ασπίδα και σπαθί
Αν απ’ τον κόσμο έχεις χαθεί
Γυρεύω μέσα σου για νά’ βρω
Και ν’ αντικρίσω το βαθύ
Όπως αντίκρισες τον ταύρο
Ωκεανίδων και Ευρυδάμαντος
Οι γειτονιές μας καίγονται και οι φλέβες μας φουντώνουν
Στα μαγαζιά τα σώματα, τα φώτα, οι μουσικές
Η Καλλιρρόης κι η Συγγρού καθρέφτες που θολώνουν
Σε ράγες πάνω η πόλη μας κοιμάται ηλεκτρικές
Φανέλες κυανέρυθρες και κόκκινες σημαίες
Συνθήματα που γράφουμε κι αμέσως θα σβηστούν
Θρησκείες τις βαφτίσαμε, μα ήτανε παρέες
Παρέες ποιοι θα διάλεγαν, αλήθεια, ν’ ασπαστούν;
Αφήνομαι στις νύχτες μας και ψάχνω τη φυγή σου
Τον πόνο της ελπίδας σου, το φως του ταξιδιού
Την πιο κρυφή κι ανείπωτη, την πιο παλιά πληγή σου
Για να την κάνω ν’ ακουστεί φωνή μικρού παιδιού
Κι εκεί στην Ευρυδάμαντος και στην Ωκεανίδων
Θα πάει πέντε το πρωί και πέντε το πρωί και τότε θα σ’ το πω
Σε πείσμα χρόνων και καιρών και αδειανών κερκίδων
Αμάντα, πάντα σ’ ήθελα, Αμάντα, σ’ αγαπώ.
 
Η λύκαινα κατέβασε γάλα και την αρμέγει
Ο μύθος που τον πλάσανε και κατοικεί στους λόφους
Μαζεύει η πόλη λάφυρα για να σηκώσει ορόφους
Και χτίζει όλες της μνήμες της σαν σπίτι δίχως στέγη
Αυτό το κάστρο ποιος μπορεί να’ ρθει και να το πάρει
Και στο παλιό το σπίτι μας ξανά να κατοικήσει
Πενήντα χρόνια χάσαμε σ’ ένα στεγνό μεθύσι
Καθηλωμένοι σε κενό κι ατέλειωτο παζάρι
Έχει στερέψει από καιρό της λύκαινας το γάλα
Οι πολεμίστρες πέσανε κι οι έμποροι διαβαίνουν
Οι στρατιώτες στη σκοπιά ακόμη περιμένουν
Να δούνε πέρα τις φωνές σαν μακρινά σινιάλα
Κι ο βασιλιάς που ντύθηκε χρυσάφι και καστόρι
Χορεύει με τις πόρνες του γδυμένες στην οθόνη
Και στο γεμάτο γήπεδο που τον αποθεώνει
Δούλος κανείς δεν βρέθηκε να πει memento mori.
 
Για το μαχαίρι πάντα θα μιλάμε
Παρομοιώσεις πάλι θα ζητάμε
Μεταφορές      Κι όσες φορές
Μες στην πληγή βαθιά και να κοιτάμε
Ψεύτικο το μαχαίρι που θα μπαίνει
Μα αληθινό το αίμα σου θα βγαίνει
Σκηνή ο χρόνος είναι κι ανεβαίνει
Κι αυτό που ζει κι εκείνο που πεθαίνει
Στα ξαφνικά          Και σε νικά
Από το Βερολίνο ως τη Βιέννη
Πως κόβουμε ψωμί και θα το φάμε
Μαχαίρι ματωμένο κι ας κρατάμε
Αυτή η πληγή ποτέ της δεν θα κλείσει
Κι ένα σημάδι πάνω σου θ’ αφήσει
Τόσο βαθύ            Που θα χαθεί
Όπως νερό που κρύβεται στη φύση
Κάθεται το κόκκινο στα θεωρεία
Εξάρτημα παλιό, σε αχρηστία
Πόσα χωράει μια στιχομυθία;
Πόσα λεπτά ζωής του τραυματία;
Αιμορραγείς           Και της Σφαγής
Γυρεύεις τη χαμένη σημασία
Μονάχος του ο ρόλος θα μιλήσει
Αύριο πάλι η αυλαία σου θ’ ανοίξει
Οι Γέροι της Σιδώνος
Είπαν ψωμί και λευτεριά, είπαν παιδεία
Μάκρυναν λίγο τα μαλλιά με συστολή
Τους βρήκε ο Φοίνικας κι από την εφηβεία
Τους πήρε απότομα, τους φόρεσε στολή
Βρήκαν στον δρόμο τους μπροστά την Ιστορία
Αλλά δεν έμοιαζε σκιά, μήτε γιορτή
Ήταν αδιάκοπη στην έρημο πομπή
Κι ήταν ασπρόμαυρη στην πόλη τους ταινία
Έπειτα άλλαξαν τα χρόνια, μα εκείνοι χώρεσαν
Σαν καινούργια παντελόνια τον καιρό τους φόρεσαν
Γήπεδα γέμιζαν και γέμιζαν πλατείες
Στου αμφιθέατρου την ξύλινη βουή
Αγώνες, χρόνια της αιχμής και αγωνίες
Γι’ αυτό που βάφτιζαν καλύτερη ζωή
Βρήκαν στον δρόμο τους μπροστά την Ιστορία
Κι ας ήταν φάρσα που μετρούσε ποσοστά
Καθώς περνούσαν απ’ το μέλλον τους ξυστά
Να νοσταλγούν την κατοχή, την εξορία
Έπειτα άλλαξαν τα χρόνια, μα εκείνοι χώρεσαν
Σαν καινούργια παντελόνια τον καιρό τους φόρεσαν
Και τότε βρήκαν ανοιχτή την ευκαιρία
Και την κυνήγησαν — γιατί να της κρυφτούν;
Αν τ’ ομολόγησαν, ουκ έστιν αμαρτία
Φτηνά τα λόγια, μ’ ευκολία θα τους βγουν
Βρήκαν στον δρόμο τους μπροστά την Ιστορία
Έχτιζαν σπίτια και μεγάλωναν παιδιά
Ήταν που πέρναγε απ’ τις φλέβες στην καρδιά
Κείνο το πρόσταγμα, να ζεις μ’ ευημερία
Έπειτα άλλαξαν τα χρόνια, μα εκείνοι χώρεσαν
Σαν καινούργια παντελόνια τον καιρό τους φόρεσαν
Κι όσο τους έπλαθε η κάθε δεκαετία
Όπως το χέρι του τεχνίτη τον πηλό
Δεν πήραν πρέφα πως η τρίτη ηλικία
Τους είχε ήδη ροκανίσει το μυαλό
Για πάντα νέοι κι αν προσπάθησαν να μείνουν
H Ιστορία δεν μπορούσε να σταθεί
Βαθιές ρυτίδες, μα το τραύμα πιο βαθύ
Στο τέλος τίποτα δεν μπόρεσαν να γίνουν
 
Σαν διαδήλωση νεκρών, χωρίς πανό και σλόγκαν
Στον κήπο με τ’ αγάλματα, είδα, θαρρώ κι εσένα
Παλιά μου χρονομηχανή, φτερά παλιά, σπασμένα
Κι έγινε ο κόσμος σκαλωσιά για τη δική μας γύμνια
Σαν την παλιά αρματωσιά που μπήκε στις προθήκες
Μα κάθε νύχτα τη φορά ο γέρο- στρατιώτης
Και στον καθρέφτη του μπροστά κοιτά και κουβεντιάζει
Με τον νεκρό πατέρα του: Σε βρήκα και με βρήκες
Εδώ, στα μέσα σύνορα, πέρα στον πέρα χρόνο
Εδώ που αλέθουν τις στιγμές, μες στις ρωγμές του τείχους
Όχι στο αίμα της δουλειάς και στου πικρού αγώνα
Μα στον λυγμό που αντηχεί στα έγκατα του κόσμου
Απ’ του γκρεμού τον χορευτή ως την καρδιά του ψύχους
Σκηνή, πλατεία. Τρεις φορές χτυπάει το κουδούνι
Κέρινοι βγαίνουν αρχηγοί, δεσπότες του ιλίγγου
Ποιος είναι αφέντης, θα ρωτάς, ανάμεσα στους ίσους;
Στην τελευταία Διεθνή και στο χλωμό ρεφρέν της
Που άφησε στα χείλη μας γεύση πικρή, του τσίγκου
Άσημα τα παράσημα, σαν κέρματα στον δρόμο
Βρήκε ο καιρός παράθυρα και μπήκε σαν τη σκόνη
Στην κλειδωμένη Ανατολή, στο Ζάγκρεμπ, στη Λειψία
Και στα διαμερίσματα, στις πολυκατοικίες
Τους πεθαμένους σκέπασε με χτεσινό σεντόνι
Σαν όνειρα που γέννησε άρρωστη μεσημβρία
Και σαν σκιά που κρύβεται στη θερινή σου αιθρία
Αστέριωτη μου μηχανή, βάλε μπροστά και φύγε


Καυγαδίζουμε σαν δάκρυα
Στην πλατεία του γέλιου,
(Μια δρασκελιά απ’ το άρωμα του αίματος).
Ριζώνουμε τις καρέκλες μας
Εκεί που το θέατρο της επαρχίας
συναντά τους χορηγούς του .
Σκάβουμε με τα νύχια ή τα δάχτυλα
-πια , η εντολή του νου μπερδεύει τα σταυροδρόμια των νεύρων-
Τον νιπτήρα που κοιμόμαστε;
Με υπότιτλους στα μάτια μας
Πέφτουν τα βλέφαρα .
ΤΟ ΚΟΣΜΗΜΑ
Περιφρονώ το κόσμημα που μου πούλησες στα βιβλία
Και περιφέρομαι σαν κατσαρίδα του Κάφκα
Στο δωμάτιο των ματιών
Και σε ονόμασα πλάνη.
Πυρηνικοί αντιδραστήρες χαϊδεύουν τα χνώτα μου
Και ένας φακός μεγεθυντικός μου τραυλίζει
Το πείραμα των αιώνων.
Μην περιμένεις αύριο γιορτή
-στο είχα πει άλλωστε-
Οι ξανθές μέρες που κυλούσαν στην θάλασσα
Μετράνε τα δόντια και αθροίζουν την νιότη μου.
Μην περιμένεις αύριο γιορτή
-στο είχα πει άλλωστε-
Τρεμοσβήνουν σαν άστρα τα μάτια μου
Και τα χέρια μου καίνε σαν σφαίρα.
ΝΕΡΟ ΚΑΙ ΛΑΣΠΗ
Το γέλιο σου αντηχεί
Σαν πριόνι στο δάσος .
Με χτύπησες στην πλάτη
μα πόνεσε η καρδιά μου
και έστειλε σήμα στα δάκρυα
να ζυγίσουν την θλίψη μου
Καίει η άμμος καίει η απόσταση
γυμνά πόδια περπατούν
στην αμμουδιά του κόσμου τούτου,
και μπαρκάρεις μ ένα καΐκι
σαν καναπέ διθέσιο
για να μας πείσεις πως γεννήθηκες από νερό και λάσπη
ΤΟ ΦΩΣ ΔΕΝ ΚΑΙΕΙ
Μέρες απλήρωτες
επισκέφθηκαν την πικρή πατρίδα μου
Δείξαν τα δόντια τους
στο ασημένιο πεζοδρόμιο
ρίξαν φωτιά στις κάμερες που απεργούσαν
για να γεννήσει ο φόβος
μια νέα υποταγή.
Μέρες αγέλαστες
μάζεψαν απ τα σκουπίδια
την αξιοπρέπεια μας
την βούτηξαν σ’ ένα ποτήρι με αίμα
και έκαναν πρόποση στα σκυλιά των δρόμων.
(Μέρες πέτρινες
γυρίζουν ταινία την ζωή μας
-έντονοι διάλογοι
με δάκρυα στα μάτια
της τυφλής παρουσιάστριας-
δεσμεύουν την ελευθερία
στα καμαρίνια
ενός ιδεατού θεάτρου
που δεν παύει να είναι θέατρο).
Μέρες που ξύπνησαν
για να εξημερώσουν την ντροπή
και την ανατολή να ξεπαστρέψουν
επισκέφθηκαν την πικρή πατρίδα μου.
Κι αυτή ούτε ένα σπασμένο δόντι
δεν κατάφερε να μας επιστρέψει.
Ο ΝΟΝΟΣ
Βαφτίζω τα καινούρια μου σιωπητήρια
Βαφτίζω το περιβόλι της κοιλιάς μου
Τα τελευταία φαγοπότια
Τις τελευταίες αμνησίες .
Βαφτίζω τις λέξεις μου στις χορδές των μαχαιριών,
Τους τοίχους στο πινέλο των φονιάδων .
Βαφτίζω τον ύπνο μου .
-Ληξιαρχεία των αιώνων κρατώ το αντικλείδι-
Βαφτίζω τις παλιές μου αγάπες .
Στις μυστικές κάμαρες πριν φωτιστεί
με την σκιά η ανάσα μου
βαφτίζω την ζωή μου.

Ζώνη αγνότητος
Τα μαλλιά της είχαν από καιρό ασπρίσει
και η καρδιά της μετρούσε τους τελευταίους της κτύπους.
Το μυαλό όμως “εκεί' κι ίσως με περισσότερη θέρμη από “τότε'
στους εικοσάχρονους φαλλούς της νιότης της.
Κι εκείνη η μυρωδιά από ιδρώτα και σπέρμα
ήταν πιο ζωντανή από ποτέ στα ρουθούνια της.
Μονάχα σαν το βλέμμα της έπεφτε στο είδωλο της
στον απέναντι καθρέφτη τα μάτια της σκοτείνιαζαν.
Έπρεπε από καιρό να τον είχε πετάξει, όπως πέταξε και τα χρόνια της
στην ηθική και την σκλαβιά των βελούδινων σαλονιών
Απουσία
Όλα βρίσκονται ακόμα εκεί,
σε μια σιωπηλή συγκατάβαση.
Τα γυάλινα γοβάκια της,
οι μοβ μενεξέδες απάνω στο κρεβάτι
οι άδειες προθήκες των αστεριών στο ταβάνι.
Κι ίσως η απουσία της να μη γινόταν αισθητή
αν το γυμνό κορίτσι στο διπλανό δωμάτιο
δε φώναζε συνεχώς τ’ όνομα της.
Διάβαση
“Το χνότο της βρομάει' έλεγαν και ξαναέλεγαν
καθώς περνούσε γρήγορα το δρόμο.
Δεκάδες σιωπηλές ανάσες κάρφωναν λόγια στο κορμί της.
Εκείνη σκυφτή, η αιώνια έρημη,
έκανε πως δεν άκουγε σιγοψιθυρίζοντας ένα σκοπό
ανάμεσα στα χείλη της.
Το χέρι της όμως πάντα εκεί, στο λαιμό της, να κρατήσει κλειστό το γιακά.
Μονάχα ο τυφλός ζητιάνος στη γωνία όταν ένιωσε την παρουσία της
έπεσε στα γόνατα.
Ήταν ο μόνος που έβλεπε το αγκάθινο στεφάνι
Κόκκινη λάμπα
Όλο το βράδυ έμεινε κάτω απ’ το μπαλκόνι.
Ήθελε να κερδίσει ένα βλέμμα,
κάτι για να κρατηθεί.
Εκείνη άναβε κάθε τόσο τη λάμπα
για να υποδεχθεί ή ν’ αποχαιρετήσει τους μνηστήρες,
που κάθε τόσο έρχονταν και έφευγαν.
Εκείνος, στην είσοδο, καθισμένος στο σκαλί,
τους έβγαζε το καπέλο και καθώς τον χαιρετούσαν
ανάσαινε βαθειά μήπως και κλέψει λίγο από το άρωμα της
στο ιδρωμένο κορμί τους.
Αγια αμαρτία
Την είχα δει, κρυφά
ανεβασμένος στο παράθυρο.
Ήταν στα γόνατα μπροστά στο εικονοστάσι.
Δεν έδειχνε δακρυσμένη
κι όμως, η μεταμέλεια ήταν χαραγμένη στο βλέμμα της.
Η ηλικιωμένη γυναίκα χτύπησε τη πόρτα
“ήρθε ο επόμενος' είπε κι έφυγε.
Η Παναγία της χάιδεψε το μάγουλο
έγνεψε συγκατανευτικά και γύρισε στο εικονοστάσι.
Γυάλινη σχεδία
Τραβήχτηκε πάλι πριν τελειώσει
δεν ήθελε μπελάδες -αρκετούς είχε ως τώρα-
γύρισε πλευρό και κοιμήθηκε.
Δίπλα του η νεκρή γυναίκα σκούπισε το στήθος της,
έσβησε το φως και ξάπλωσε.
Σε λίγο άρχισε ξανά να ζει το ταξίδι της φυγής της
στη γυάλινη σχεδία κάτω απ τον ουρανό με τα δύο φεγγάρια.

Αιχμάλωτη
Με το ένα πόδι δεμένο απ΄ τον αστράγαλο
στρωμένη στο πάτωμα
τα μάτια τρώνε το ταβάνι
ρουφάω τσιγάρα ηδονής
Από καθυστερημένες ανάσες
ακούω τον ήχο σου
να σέρνεται ακόμα πάνω μου.
Μαλακιά και ρευστή
θέλω να περάσω αιώνες έτσι
δαρμένη από πνιχτά ζωικά βογγητά
αρπαγμένη απ΄ τις ρουφήχτρες των ματιών σου
να κυλιέμαι άσκοπα
μηρυκάζοντας την ώρα
που ήρθα λάφυρο στα χέρια σου
Σχετικά σωσμένη
από απανωτά επεισόδια
σεισμικής ακολουθίας
χώνομαι μες την κρυψώνα των μαλλιών μου
ζαλίζομαι απ΄ την μπερδεμένη οσμή τους
κι ο χρόνος με εγκαταλείπει
με βουλιάζει σε μανούβρες αισθήσεων
θα έρθει να με βρει
όταν το μεδούλι μου παγώσει
Βαλσαμωμένη της στιγμής
να με οργώνει η περασιά σου να με φυγαδεύει οριστικά
στην απάτητη χώρα
των λυμένων ενστίκτων
Πρόκληση
Κάθεται απέναντι του
προκλητικά σταυρωμένα
έχει τα χυτά της πόδια
τα ψηλά της παπούτσια
ανοίγουν κομψά το κουντεπιέ
και η φούστα όσο να φανεί
το λεπτό της γόνατο.
Κολλάει το τσιγάρο στο κραγιόν
και αναστατώνει τα μαλλιά της
κι αυτό το κάθισμα της!
η αργή σταθερή της κίνηση!
όπως το φίδι πριν επιτεθεί
ρημάζει την αρσενική ματιά του
κι αυτή το γλεντάει.
Κούκλα ζωντανή, πανάθεμα την!
Κολασμένη, πύρινη
καρφί στα μάτια τον κοιτάει
και σταματάει ο κόσμος να κινείται γύρω του.
Του διαόλου πλάσμα
γεννημένη να αφήνει
έναν πεινασμένο πόθο.
Κάθεται απέναντι του
τον τυλίγει και τον ξετυλίγει αφόρητα
πνιγμός του ΄ρχεται
χτυπήματα ακαριαία
θα τον φέρουν υπνωτισμένο κοντά της
για εκείνη τη νύχτα

Υπνωτισμένη σειρά
Άφησέ με,
άφησέ με
να κοιτάξω στα μάτια
τον θάνατό μου
να αποτελειώσω τον μύθο του
Σε σκοτεινό θάλαμο ακροπατώ
και πέφτω, πέφτω
με το βάρος της πευκοβελόνας
απολαμβάνω θυσιασμένη
κάθε εκατοστό της πτώσης μου
Παραζάλη…
υπνωτισμένη σειρά
η συνέχεια
και λήγω
γεννώ το αίμα
από τον πιο γλυκό χαμό
επίδοξη τρέλα
τ’ αφρισμένο φως
με τραβάει
πιο ανίσχυρη
πιο υποταγμένη
αγχέμαχος του πόνου
γονατίζω
Είσαι η μαγεία
είμαι η αδυναμία
δεν σε παλεύω
σε πίνω
η σταγόνα σου
φτιάχνει θάλασσα
κι εγώ μηδενίζομαι…
Η μετά άγνωστη
Τώρα είμαι αυτή
που ο καιρός θα κάνει
άγνωστη
σαν κάποια που κάποτε
σε πορείες του νου
και αναρριχήσεις
τολμούσε
έβγαζε
τα βογκητά της ανάγκης
μέσα απ΄ τα σκουπίδια
ληγμένες κονσέρβες
κακοδιάθετων ημερών
με ελάχιστες αντοχές
και η μυρωδιά συντήρηση
Σε παραδαρμένο βάδισμα
καθημερινό
πέρασες δίχως να σταθείς,
επώδυνα
σαν αγέρωχο ψέμα δειλό
μίλα μου,
μίλα μου τώρα
που είμαι εγώ
και σε ακούω
μετά θα ΄μαι η άλλη
και δε θα θέλω να σε ξέρω

Αδάμαστη πνοή
Κρατούσες σημειώσεις να δέσεις τις άκρες
απ΄ τα κομμένα νήματα του συνειρμού
μανιακός συλλέκτης βλεφαρίδων που χαμογελούν στο πέτο
απέμεινες
χαρτογράφος της πνοής που γεννιέται,
χορεύει, παλεύει, αγκομαχάει, εκτοξεύεται.
Ήθελες να αγγίζεις τις καμπύλες της, να μυρίζεις τον έντονο ιδρωμένο παλμό της
να την έχεις υγρασία κολλημένη στο λαιμό σου, κάθε σου απόπειρα είχε σκοπό να ξανά μπεις στον ελκυστικό θυμό της.
Την αδάμαστη πνοή σε αυτήν γύριζες πάλι και πάλι στον ξεχασμένο γρίφο
της ζωής σου που είχες άτολμα προσπεράσει κι αυτός έμενε ακλόνητος πειρασμός
να διεκδικεί τον χώρο που του στέρησες, κυνηγώντας στοιχειωμένα παλάτια
κουμπωμένος σε στενά πουκάμισα, δέθηκες στην τιμωρία σου να νοσταλγείς
αυτά που έστειλες στην εξορία και τώρα θέλεις πίσω,
έστω εκείνη…εκείνη την πνοή που ζούσε νηστική και τυλιγόταν
στην μαγεία του υπάρχω…και υπήρχες…υπήρχες
άρχοντας του κινούμενου αέρα
ασυμβίβαστος γητευτής των ενστίκτων σου
περιπλανώμενος φονιάς των σκυθρωπών διλημμάτων
Ευδία χίμαιρα
Απ΄ το λακκάκι του λαιμού σου
είδα να καταπίνεις πέλαγο
μέσα εκεί που βούτηξα
χαραμίζοντας
κάθε ώρα της ημέρας
να περιδιαβαίνω
παρτέρια ανθισμένα
από τσιτωμένα μπουμπούκια
Στο λακκάκι του λαιμού σου
είδα να πνίγεις
της καρδιάς την ζόρικη απανεμιά
και στα απέναντι του δρόμου
άσκοπα να τριγυρνάς
μήπως κι ο χρόνος μπλοφάρει
και βολευτεί στου δευτερολέπτου
το αιώνιο αγκάλιασμά μας
Στο λακκάκι του λαιμού σου
έπνιξα και πνίγηκα
σε λυγμό άφλεκτο
αποκοιμήθηκα
θερμή στον αχό της
απροσδόκητο χώμα υπερβολής
ευδία χίμαιρα
Εξοχικά δωμάτια
Έφτασε ο καιρός να αεριστούν
Να μπει το φως, να αλλάξει ο νωπός, φυλακισμένος αέρας
Φρέσκα σεντόνια να στρωθούν, να τιναχθούν κουβέρτες, μαξιλάρια, στρώματα
Έχουν θέα στην θάλασσα κι ο χειμώνας
περίοδος που τα πατζούρια κλείνουν ερμητικά,
μέχρι ένας ήλιος επιθετικός, να δώσει το έναυσμα, της λήξης
Τα ηλιοβασιλέματα από εκεί, αλόγιστα, ένα όργιο
Κάθε επίμονη απόπειρα να αποδοθούν αδύναμη
Λίμνες χρωμάτων σε άδειασμα και γέμισμα
Δεξαμενές αργής κίνησης μέχρι το φως εκείνο να πλευρίσει το χάσιμο
Οι τοίχοι έχουν κρατήσει υπερβολικά τους αναστεναγμούς!
σα να΄ χουν απορροφήσει το άναμμα από σκόρπιες νύχτες και ξημερώματα
συνοδεία καλοκαιρινών πόθων
Δονεί το αίσθημα η ηχώ τους, αντιλαλούν οι ψίθυροι που σύρθηκαν
περάσανε ανεπαίσθητα και βάναυσα μαζί
Τώρα, ανοιχτές οι μπαλκονόπορτες περιμένουν, έξω ποτισμένα τα λουλούδια,
αργά τα βήματα θέλουν να πλησιάσουν, λίγο απ΄ την αύρα τους να πάρουν
και ένα σύγκρυο να κλέψουν, πεταχτό…σα φύσημα…
Μη με ρωτάς
δεν πέρασε, φίλε μου
δεν πέρασε…
τα ανείπωτά της όνειρα
ξεφύγανε
τα αγέννητά της δάκρυα
την ήπιαν
ανήμπορα τα μάτια
να την περιβάλουνε
αγνώριστα λόγια
την θελήσανε
κι εκείνη…
μη με ρωτάς για εκείνη…
η δίψα της
την όρμησε
σε παρανάλωμα
ολοφάνερη άστραψε
στα πρόθυρα
του αύριο
του ποτέ
και του συνεχώς
απόλυτη
λυτή
λιτή σαν ψέμα
σκόρπισε
Ποτέ απ΄ την πόρτα
να σου θυμίσω
να με ξεχνάς…
η ανία που βρέχει τα πόδια σου
είναι και δική μου
φεύγω
συστηματικά
η παράγκα μου, φορητή
ο κόσμος περιστροφικός
με χάνει
μπουκάρω
απ΄ τα παράθυρα
όπως οι αδέσποτες μυρωδιές
ποτέ
απ΄ την πόρτα
η ανία σου
είναι και δική μου
δεν είναι η ιδέα σου αυτή
θα βρεθούμε
στο λάθος της
μη σταματάς,
μη σταματάς να με ξεχνάς
λίγο αν με λατρεύεις
Το πρωί
π
ρώτα το πέλμα
γυμνό
κι έπειτα ο αστράγαλος
το πρωί
κάθε πρωί, αν το θες
βάζει πόδι
στο παραμύθι
ένα χάρμα
να την κοιτάς, ξυπόλυτη
τα μαλλιά της αχτένιστα
μακριά
ατίθαση ομορφιά
άγρια ηρεμία
αρέσει,
αρέσει πολύ
κάθε πρωί
μπορεί και βάζει
το
πόδι
της
στο παραμύθι
μια μαγεία
κι από τις φωνές, μακριά
σχεδόν απείραχτη
το πόδι της…
μαγεία
το παραμύθι
ευλογία, αν το θες
Γλυκιά μου κατηφόρα
η νύχτα φορτωμένη
με όλα της τα συμπτώματα
ένας πήδος στο κενό
με γδέρνουνε τα χάδια σου
μόλις με βρουν μονάχη
αλαφιασμένο σύννεφο
πάει να σκορπίσει χάος
κι όσο
η αύρα σου, δεν με ξεχνά
εγώ δεν με χωράω
μεθοδικός ο φόνος σου
κι όλο με κυριεύει
για όσο δεν συνέρχομαι
δεν παύω να θυμάμαι
δεν θα γλιτώσω το ‘ξερα
γλυκιά μου κατηφόρα
Πάνω σου
μη λιγοστεύεις
βάλε με
να ανεβαίνω
να σκαρφαλώνω
τα δύσβατά σου
πάνω σου
πριν μια
στάλα αντοχής
θελήσει να αποτραβηχτεί
να ‘χω σκαλώσει
στα άδυτα των ματιών σου
βάλε με
εκεί
να στέκομαι
κάτω από την αστραπή σου
αχόρταγα
να με ψοφάει
της θλίψης
το φιλί σου
να μη τελειώνω
βάλε με
πάνω σου
να μην αντέχω
και να μπορώ
να πνίγομαι
και να ζητώ
εσένα μόνο
να δεχτώ
πόνο, να με χτυπάει

Τι ζήτησα;
Τι ζήτησα;
την αγκαλιά σου ζήτησα
αυτήν την ξεπεσμένη αθωότητα
στο σουλάτσο του δρόμου
σε μια γωνία
πίσω απ΄ τον κάδο σκουπιδιών
εκεί κάπου στη ζούλα
στην πλατεία Αριστοτέλους
ανάμεσα από χνώτα και ιδρωμένες μασχάλες
μέρα μεσημέρι
και ο πλανόδιος πωλητής με τα μαύρα γυαλιά
να κόβει κίνηση
τι ζήτησα;
να ανακατευτούμε
μες την απλωμένη γλώσσα
των αισθήσεων
μπροστά απ΄ τα γδαρμένα σκηνικά της αφόρητης αναμονής
στου ενός λεπτού την ακριβή ώρα
Αδειανά τα χέρια
τρύπια η καρδιά
κι η φωνή ξεκούρδιστη
άγρια αποτυπώματα
πατάνε το στήθος
γέρνω στα σπλάχνα μου μέσα
και τρώω
μικρά χαρτάκια από στιχάκια
ένδοξων λυγμών
Ζουμερά κεράσια
Ανθισμένο απόβλητο
λάμπει στο περιθώριο
λες: να το αρπάξω μια…
Ελκυστική η αμαρτία
ξέρεις
ανάβει τα πνευμόνια
το τρέμεις
όλα τα κακά μαζί του έχει
το θέλεις
αυτόν το λεκέ που δεν φεύγει
τον θέλεις
σε στολίζει μ΄ άγουρο έρωτα.
Aγόρι μου
αυτή η επανάσταση δεν έχει
κόκκινα γαρύφαλλα στο πέτο
βάφει,
βάφει τον δρόμο σου
πετάει ξυραφιές
και ξεκοιλιάζει την άσφαλτο που πατάς
είναι αυτό που δε μπορείς να δεχθείς
και δεν μπορείς να αρνηθείς
η σπίθα που σπαρταράει κάθε ώρα
απαρηγόρητη
γαμημένη εξάρτηση
τα ζουμερά κεράσια
κι ο κόσμος όμορφος
απάτητος
σαν τον κοιτώ ανάποδα
αιωρούμενη ακριβώς πάνω απ΄ την γειτονιά σου
και τα φώτα να με καλούν για προσγείωση
κι η βραδινή δροσιά να μου γλύφει τα μπούτια
γαμημένη εξάρτηση
τα ζουμερά κεράσια

Με τα βλέφαρα σκισμένα, ξαπλώνει
καθώς και πάλι απλώνεται η κουβέρτα ως το πρόσωπο
μέσα σε πυροβολισμούς, κραυγές
κεφάλια να κατρακυλούνε από γκρεμούς
αφήνοντας ίχνη σκουριάς στα χόρτα
Όλοι οι πνιγμένοι απόψε αναδύονται
ο ένας μετά τον άλλο,
υποκρινόμενοι πως ονειρεύονται
με αγκαθωτά αστέρια μες τα μάτια
στάζοντας κάτι μοβ
που ανεβαίνει στο φεγγάρι
Κι όμως το χέρι θα ξεφύγει απ’ την κουβέρτα
θα ψηλαφίσει όλο το σκοτάδι
αφήνοντας μικρούς κυματισμούς
θα περάσει πάνω απ’ το θολωμένο τζάμι
γεμίζοντας χαραματιές
τα θλιμμένα φαντάσματα
θα σέρνεται, μαζί με όλα τα ξεραμένα φύλλα
στα ερείπια
Κάτω από το κρεβάτι τρέχουνε μαύρα νερά
γεμάτα νούφαρα
που με τις ρίζες τους
φτυαρίζουν χώμα στα σεντόνια
μπαίνουν στις φλέβες
και το ρυάκι στάζει έξω
έξω από το παράθυρο
ανεβαίνοντας σα χαρακιά
ανάμεσα απ’ τα μάτια
Αόριστη ελεγεία
Έφυγες
και τα παιδιά ρίχνουνε χώμα
στ’ άπλυτα πιάτα του νεροχύτη
στα σύρματα τα απλωμένα ρούχα
γεμίσανε πληγές από σκουριά
σάπιοι βλαστοί γεμάτοι δόντια
ξεπροβάλουν
τα ασπρόρουχα υψώνουν τα χέρια τους
μήπως ξεφύγουν, σκελετωμένα
δεν ήξερα για το ρεύμα στα σύρματα
μόνο τα καλοκαίρια
πως οι κολόνιες μπλέκονται με λουλούδια
και πήζουν στα μάτια μου
εισπνέω πράσινο δηλητήριο
που μυρίζει θάλασσα
εκεί
εκεί που κάποτε ήταν δέρμα
τώρα φυτρώνουνε αγκάθια
στο δέντρο όπου παίζανε παιδιά
ενώ στους δρόμους αιωρούνται πλαστικές σακούλες
πνίγοντας μέσα τους πουλιά από χαρτί
Το βιογραφικό
Afin de pouvoir répondre à vos interrogations, il nous serait utile d’avoir votre CV.
Δεν έχω να σας πω
παρά μονάχα για τη θάλασσα
όπως περνάει τα βράδια
απ’ το μπαλκόνι
Ισορροπώ επάνω στις ανάσες των πνιγμένων
ποθώντας να μου ριχτούνε τα μαχαίρια
απ’ τις σκιές
χαράσσοντας τον ουρανό
ώστε να πέσουνε οι κόκκινες κορδέλες
κι έπειτα αν τολμούσα θα ζητιάνευα
με το φεγγάρι στολισμένο μες τα χέρια
να στάζει άνθη αμυγδαλιάς, γαρίφαλα
Έχω βρεθεί σε ασανσέρ που πέφτει
έλεγα θα σωθώ εάν την τελευταία στιγμή
αναπηδήσω
κι άρχισα ν’ ανυψώνομαι, πιο πέρα από τον ουρανό
πιο πέρα απ’ το μπαλόνι
κι έσπασα σε παιχνίδια που καρφώθηκαν
επάνω στις κεραίες της ταράτσας
σ’ εκείνη την ταράτσα, που κάποτε
έδεσα το δειλινό με σπάγκους στα κεραμίδια
κάτι σαν αίμα και σκουριά
έσταζε απ’ τις κεραίες
μόλυνε τον αέρα
Μιλώ ευγενικά στους δολοφόνους
και σ’ όσους με ληστέψανε
ιδίως στους πρώτους
τρέχω στα δάση περνώντας μέσα
από τα φύλλα και τους ψάχνω
τί κι αν σωριάζονται στα πόδια μου τα
δέντρα πτώματα
τρόμαξα μόνο που είχε έρθει
με το μαύρο σκύλο που γάβγιζε
τι αγένεια
Περνώ τις μέρες μου μπροστά
από έναν μαύρο καθρέπτη
περιμένοντας να μου φανερωθεί
και όλο με το χέρι μου
ασχημίζω το πρόσωπό σου
γιατί πολύ φοβάμαι
Ωστόσο άφοβα περπατάω
δίπλα από τα καλάμια των ψαράδων
καθώς ρίχνουν τ’ αγκίστρι τους
θα καρφωθεί μια μέρα στο λαιμό μου
(ανάβει πράσινο στο μπαλκόνι
και ξεκινούν τα αυτοκίνητα
ένα κεφάλι αποστρέφεται
και το αρπάζουνε τα φώτα τους)
ένας κόκκινος σταυρός
καρφωμένος στη θάλασσα
Φυλακή;
Κλείδωσε η πόρτα
Γύρισες πάλι στο έρημο, παλιό νησί
καταμεσής της λίμνης
Κι όμως είναι μονάχα λίγο νερό
ανάμεσα στα δάχτυλα που φοβίζει
στάζει υδράργυρος
κι οι φλέβες ασημίζουν
καθώς το δέρμα γίνεται
όλο και πιο διάφανο
Κράτησε μακριά απ’ το φεγγάρι
την ανάσα σου
Ποιός ξέρει τί σκιές, τί αίμα θα πεταχτεί
Στη λίμνη ανεβαίνουνε περίεργα πράγματα
χθες ένα κίτρινο φτυαράκι για την άμμο
σήμερα ένα κουκλοθέατρο που παίζει από μόνο του.
Ξάφνου
βάζει φωτιά στο ίδιο του κεφάλι
σέρνοντας ένα στάχυ
και πηγαίνει προς τη λίμνη
γίνονται σκαλοπάτια τα νερά
κατεβαίνει
Περνούνε τρένα από πάνω
ρούχα σκορπίζονται σκισμένα
τα ξυπνητήρια συγχρονίζονται
με τις καμπάνες
αίμα από τα βλέφαρα
κατεβαίνει, κατεβαίνει
χώμα
μπροστά του μια πόρτα μισάνοιχτη
και μέσα το δωμάτιο
άδειο
Εν αναμονή της Αναστάσεως
Έκοψες τα μαλλιά σου
Πηγαινοέρχονται οι λαμπάδες
από το σπίτι στην εκκλησία
όλο και πιο λιτές χρόνο με το χρόνο
μέχρι να ασπρίσουν
Είναι ωραία η πολυκοσμία τελικά
τα μακρυσμένα βλέμματα
είναι ωραία τα θολωμένα μάτια
Κάποτε
σημαίνουν οι καμπάνες
τα αστέρια εκρήγνυνται
τυλίγοντάς μας
την ασημένια σκόνη τους
έχουμε απομείνει σκελετοί
Σημαίνουν οι καμπάνες
τρέχουν τα αίματα
επάνω στη λευκή
λαμπάδα
το χέρι καρφωμένο
και τα μαλλιά σου φλέγονται,
φλέγονται στον αέρα
και χάνονται μέσα σε λάμψεις βεγγαλικών
Κι αυτά ξέρεις έχουν
τα δικά τους καρφιά
Η διαδρομή
Το αυτοκίνητο έχει ξεκινήσει
Αριστερά και δεξιά τα στάχια στον αέρα
στο πίσω κάθισμα αγγίζουν τα μαλλιά του επιβάτη
Τ’ άλλα αυτοκίνητα χάνονται
πίσω απ’ τα βλέφαρα
περνούνε τα μαντήλια
Φωλιές χελιδονιών στον ουρανό
πέφτουν και σπάζουνε στο δρόμο
γνώριμο φτέρωμα στις ρόδες
ένα φτερούγισμα σκισμένο που δεν ξεφεύγει
μαύρα πουλιά μαζεύουνε το αίμα
για να φτιάξουν τις φωλιές τους
μαζί μ’ αστέρια και βώλους πεταμένους
μ’ όλα τα χρώματα, τα αποστεωμένα πράγματα
που μέσα τους φυλάξανε
άσπρες πνοές παιδιών σπάζουν σε χάρτινο χιόνι
στον αέρα
στα βλέφαρα του επιβάτη
κόκκινη κι άσπρη κλωστή ραμμένη ξετυλίγεται
σέρνοντας πίσω του ένα χιονάνθρωπο
Στο αυτοκίνητο κολλούνε τα αιθέρια ομοιώματα
των σκουπιδιών
που ρίχνονται απ’ το τζάμι
Παράμερα η ζητιάνα
κι όπως περνάει μπρος της το αυτοκίνητο
το απλωμένο χέρι που κρατάει το μωρό της
πέφτει σαν σε χαράδρα
και τα κομμάτια του παιδιού της
σπάζουν κρυστάλλινα
κυλούν
γίνεται άγαλμα
καθώς μπροστά της ένα χέρι
τυλιγμένο με αγιόκλημα
αιωρείται
όλοι οι δρόμοι
όλοι
σε μια σερπαντίνα που πέφτει
πάνω στα στάχια
βρεγμένη, πατημένη
τα στάχια πιάνουνε φωτιά
και λίγο πριν δε μείνει τίποτα
κλείνει τα μάτια
παίρνει βαθιά ανάσα και φυσάει
στο τζάμι εμφανίζονται οι ζωγραφιές
κι όπως τα δάκρυα στάζουν κάτω απ’ το δέρμα
διαβαίνουνε στο τζάμι
ραγίζοντας το περίγραμμα των σχημάτων
χρωματίζοντας
ένας ήλιος, λίγος ουρανός
πάντα το ίδιο σπίτι
και στα πιασμένα χέρια δύο ανθρώπων
φυτρωμένο ένα λουλούδι
Τα σχήματα πέφτουν και σπάνε στους δρόμους
Φτου και βγαίνω.

ΒΡΟΧΗ
Κεραυνοί και βροντές χείμαρροι
πάνω σε τοίχους αυτοκίνητα χώματα.
Σημειώνω σκυφτός μαξιλάρι στο πάτωμα
με τριγύρω μου ντάνες χαρτόνια καλώδια
όργανα σπίτια ξεχασμένα αγροκτήματα.
Προσκυνώ κυνικά το μηδέν
με στραβό μου το βλέμμα στο ένα
καθώς πέφτω σε ρεύμα σε βάραθρo
σε βυθούς στροβιλίζομαι-
επιστρέφω ξανά στα χαρτιά.
Υγρασίες σπασίματα πρόσωπα
η ζωή έτσι περνάει έτσι έρχεται
χρόνια τώρα πολλά ξεχασμένη σαν ψάρι
που κοιμάται που ψοφάει σκοτεινά μες στη γυάλα του.
Στο μονότονο κρυφό εργαστήρι
λησμονάει να βρέξει λησμονεί να αγκαλιάσει
προτιμάει να σβήσει και σήμερα πάλι μού ήρθε
πάλι μου έφυγε
καθώς μου ΄πε προτιμάω τη νύχτα προτιμάω το θάνατο.
Προσκυνάμε το θάνατο
αγαπάμε το θάνατο
αγκαλιάζουμε θάνατο
όπως όλοι οι νεκροί που βαδίζουν στο δρόμο
που τρώνε που πίνουν νερό.
Η βροχή σταματάει εγώ συνεχίζω
σαν αυτή να ποτίζω να σκάβω το χώμα
να στοιβάζω τις λέξεις το στήθος να σκίζομαι
αιωνίως στο τίποτα να δίνω αράδες
να δίνω τα κύματα
να προσφέρω φτιαχτό μου το ψεύτικο πρόσωπο.
Ένα παιδί (περιστατικό στη Hauptplatz)
Ένα παιδί 12 χρονώ ήρθε σήμερα και μου ζητιάνεψε.
Ένα παιδί 12 χρονώ ήρθε σε μένα σήμερα και ζητιάνεψε την ώρα
που έτρωγα όρθιος αφηρημένος στην καντίνα.
Ένα Τουρκάκι Κουρδάκι Αιγυπτιάκι Αραβάκι.
Με κοίταξε ειρωνικά στα μάτια
όταν αρνήθηκα τα λεφτά μου να του δώσω.
Με ρώτησε ειλικρινά για το λουκάνικο: «Είναι καλό;»
Μια φωνή που δεν ακούστηκε απ΄ τη ντροπή
που πετάχτηκε που χτύπησε στο απέναντι κτίριο
και συντρίφτηκε με κρότο στο πεζοδρόμιο.
Ένα μελαμψό παιδί που σύρθηκε απ΄ το μανίκι
στο τούρκικο και κατάπιε με τεράστιες μπουκιές
το φαΐ που μετανοημένα του αγοράστηκε.
Ένα μικρό παιδί σε μια ξένη χώρα με τυρκουάζ καπελάκι
με μαύρα παπούτσια δίχως λέξη ξένης γλώσσας
πεινάει στο δρόμο ζητάει φαΐ, λεφτά
και δεν καταλαβαίνει δεν ξέρει τι του έχει συμβεί.
Τρώει υπάκουα το φαΐ που του αγοράστηκε,
ευχαριστεί τον κύριο και φεύγει.
Γυροφέρνει λίγο ακόμα στην πλατεία
ανόητα άσκοπα ζαλισμένα.
Σάββατο βράδυ σε μια ξένη χώρα δίχως λέξη ξένης γλώσσας
ένα μικρό παιδί κάθισε στο βρώμικο πλακόστρωτο
μπροστά σε ανέμελους περαστικούς
έβγαλε το τυρκουάζ καπελάκι του και ζητιάνεψε.
Που μετανιώνεις-
Το κορίτσι με το τρυφερό στήθος το διψασμένο μυαλό.
Το κορίτσι με το όμορφο στραβό χαμόγελό της.
Το κορίτσι που γελάει γελάει κλαίει με το χαζό αστείο
πιο έξυπνη κι από όλα τα θινκ τανκ μαζί.
Το κορίτσι που ναι βέβαια, θέλει, γουστάρει,
μα όμως πάντοτε αγκαλιάζει με τύψεις.
Το χέρι πάνω τους. Το ίδιο χέρι, την ίδια στιγμή.
Το άρωμα της μιας πάνω στο άρωμα της άλλης.
Το δέρμα της μιας πάνω στο δέρμα της άλλης.
Το σώμα της μιας πάνω στο σώμα της άλλης
την ίδια σφιχτοδεμένη αυτή στιγμή της τρελής ξέφρενης κάβλας.
Το άρωμα που χώνεται σαν καρφί τρυπάει τον εγκέφαλό σου.
Το άρωμα που τρυπάει για πάντα πέρα ως πέρα
τα καμένα μηνίγγια σου.
Το άρωμα που σε παίρνει σε σπρώχνει να σπας να ραγίζεις
το ταλαίπωρο σώμα σου,
σε παίρνει σε σπρώχνει να σπας να ραγίζεις το ταλαίπωρο σώμα
της ανύποπτης άλλης.
Που μετανιώνεις ύστερα που προσπαθείς με κάθε τέχνασμα
με όλη τη μανία σου να ζεις.
Που μετανιώνεις που προσπαθείς με κάθε τέχνασμα με όλη
τη μανία σου να δείξεις ότι ζεις
ότι υπάρχεις στην άλλη.
Που μετανιώνεις που ταξιδεύεις σε σκοτεινά δωμάτια
που μιλάς με σκονισμένα χώματα
που δε στρέφεις καν στη γωνία δε θέλεις να γυρίσεις το κεφάλι.
Που μετανιώνεις - γιατί δε ζεις.
Γιατί νομίζεις ότι ζεις.
Γιατί πεθαίνεις.
Γι΄αυτό.

Μου είπανε πως είμαι ένας.
Ωραία είπα, εύκολα θα διαλέξω.
Μα αυτοί, εκεί μέσα μου, αμέτρητοι είναι.
Ποιον να διαλέξω πες μου;
Ποιος ένας είμαι;
Ποιος ένας δεν είμαι;
Το ακούσανε και οι παστρικοί,
και αρχίσανε οι σκοτωμοί,
αρχίσανε οι μάχες.
Και είπαν,
αυτός που θα ‘ναι νικητής,
αυτός που θα επιζήσει,
αυτός ο Ένας θα ‘μαι.
Μα έλα να δεις,
στάζει το αίμα ποταμός,
όμως νεκρός κανείς δεν πέφτει.
Μόνο θεριεύουν και μόνο μεγαλώνουν.
Και όσο συγκρούονται,
όλο γεννοβολάνε.
Μα είναι το αίμα τους,
όλο δικό μου αίμα.
Και είναι οι ανάσες τους που αγκομαχούν,
σε τούτη την παλαίστρα,
όλες δικός μου αέρας.
Μα πες μου, πες μου,
πως να αποποιηθώ τις χίλιες μου υπάρξεις;
Αυτές μ’ ορίζουν,
αυτές μου δίνουν σχήμα.
Μα και με τον κόσμο,
πάλι τα ίδια και τα ίδια.
Ένας μου είπαν είν’ και αυτός,
μία και η ζωή,
κι έτσι και εγώ να ζήσω.
Μα είναι ο κόσμος ποταμός,
ηφαίστειο που βράζει.
Οι σταγόνες του είμαστε εμείς,
εμείς και η λάβα.
Το σχήμα του δικό μας είναι.
Κάτω απ’ τον παχύ φλοιό του,
τα αντισώματα εμείς είμαστε.
Εχθρό δεν έχουμε,
και έτσι παλεύουμε μεταξύ μας.
Κι όσο συγκρουόμαστε, τόσο ενωνόμαστε.
Κι έτσι ο κόσμος μεγαλώνει.
Κι έτσι ο κόσμος απλώνει.
Ανέστης Μελιδώνης, Κυματισμοί
Έτσι που σε φαντάστηκα
και διαπέρασες τον κόσμο μου
κομήτης
χαραγμένος με ερωτόλογα.
Έτσι που σε άγγιξα
κι άνθισες
στο χάσιμο ενός χαδιού
από κυκλάμινα.
Έτσι θα σ’ αγαπώ
βιολί ξεστρατισμένο από ορχήστρα συμφωνική
όνειρο κοιμισμένου βιβλικού θεού
άμαξα που χρέωσε τα άλογα
με ελευθερία.


Απόψεις, απορρίμματα, έξεις και λέξεις, μαζί να συνέχονται στη ρύμη του λόγου.
Παράλληλα, με κινήσεις παράδοξες και ελλειπτικές, παραπατούν έρποντας σε σωρούς επιχειρημάτων των χεριών και του στομάχου.
Ο πόνος ίσως, μέμφομαι τη μοίρα, υπήρξε οδυνηρός, πλουσιοπάροχος, χωρίς φραγμούς και προσθαφαιρέσεις.
«Ποια ελευθερία μου λες ν’ αδράξω; των ηθών, των σκοπών ή της αρετής;», μουρμουρίζω με τα χέρια κομμένα και ραμμένα στα τσεπάκια άλλων.
Τασάκια γεμάτα υπολείμματα σιωπής, καμμένη ενοχή στο χρώμα της στάχτης.
Βουλιάζω σε ουρανούς κι αστέρια μα δεν μπορώ ούτε αφ’ υψηλού να με κοιτάξω.
Για ποια συνείδηση να λέμε; του εαυτού, της «εαυτής», των πολλαπλών εαυτών που σπαρταρούν στο φως μια ξέρας;
Παραδομένη στην ιστορία των ερώτων που σφαδάζουν στα νύχια των αφηγήσεων, τρεμοπαίζει λίγη ζωή ανάμεσα στις λέξεις.
Αφήνω τα κενά τους μεγαλύτερα να βολευτεί καλύτερα η ζωή στην τελευταία της κιβωτό.
Ελένη Μούτσιου, Ρεύματα νύχτας
Αδάμαστη η νύχτα διεγείρει τις μνήμες
Εμβολίζοντας το κύκνειο σώμα
Αρνητικά περήφανη για τη νίκη της
Αμύθητα ανασαίνει ο χρόνος πάνω σου
Αμύθητα κι οι ρωγμές του
Απηχούν την απουσία σου
Φωταψίες λύπης
Προορισμένες στη διάρκειά της
Παλίρροιες αντιφατικές
Να τυραννούν τις σιωπές
Τα αισθήματα, που είναι πάντα ίδια
Παράξενα μόνα.
Ιλεάνα Νίκολσον
φειδωλές λέξεις φωλιάζουν κάτω από αποστεωμένα μάγουλα
σύμφωνα ξερά τραυλίζουν άναρθρες κραυγές
χρόνια έχει στεγνώσει ένα φωνήεν στην ακρινή πλευρά του στόματος
κάπου δεξιά δεν λέει να ξεδιψάσει
λέξεις θεέ μου λέξεις
έσπειρες μιλιά μα ξέχασες τις λέξεις
δειλά κατακάθια εξουσιάζουν λαρύγγια
και γίνεται η σκέψη ο πιο δειλός μονόλογος
σαπισμένα δόντια τρυπάνε την αφάνεια της νιότης
η γλώσσα βαράει περίσσιο σάλιο με μανία
συνθλίβει τα σαγόνια στη κάθοδο της προσμονής
άκου πως κροταλίζει εδώ η σιωπή
άφωνες είναι οι νύκτες μου σε τούτη μου τη ζήση
η τραμουντάνα τις απώλεια ακόμα να φανεί
το πρώτο πρόσωπο ενικού είναι πάντα αδέσποτο και με φοβίζει
δυσήλια μου πίστη μην τα παρετάς
(υ.γ. ορθογραφικά λάθη πολλά μα η αισθητική μου κρίση αυτά λέει ότι ταιριάζουν στις λέξεις.)
Eριφύλλη Πιερίδη, Mαταιότητα
Προσπάθησε μεγάλος να γεννεί,
στα μάτια της ήθελε να φανεί σπουδαίος
αποστερώντας κάθε ζωντανή ικμάδα της ζωής
βυθίζονταν ολοένα μέσα στη μεγαλοπρέπεια και στο δέος.
Έσπρωχνε τον εαυτό του σε μεγάλες επιδόσεις,
σε κουραστικούς, δυσβάστακτους αγώνες,
σε τρόπαια που ορμητικά διεκδικούσε για χάρη
μοναχά δική της.
Υπόταζε την ωραία απλότητα στην δίνη, χανόταν,
βούλιαζε ολημερίς στο μεγαλείο, γινόταν όλο και
πιο μακρινός φίλος του εαυτού του για να αποκτήσει
το όμορφο κορμί της.
Και φτάνοντας στο τέλος πια παρέδωσε στα πόδια της
το ομοίωμα ενός ανθρώπου που κάποτε τόσο πολύ την
αγαπούσε.
 
Ασημίνα Ρεβύθη, Αρχαία θλίψη
Οι γονείς μου πέθαναν σ ένα γλέντι της Άνοιξης,
ο πατέρας μου σκηνοθέτης,
η μητέρα μου λουλουδού σε γάμους της θλίψης,
δεν τους γνώρισα, βρήκα τον εαυτό μου
σε μια βρώμικη κούνια, παρατημένη
σ’ ένα νεκροταφείο από καθρέφτες,
οι πρώτες μου βόλτες άγνωστες κηδείες,
όταν είχα κέφια
με πήγαινα σ’ ένα κόκκινο τσίρκο,
εκεί τις Κυριακές ο ήλιος για χάρη μου ακροβάτης,
έπεφτε από χρώμα σε χρώμα κι εγώ γελούσα,
στο τέλος της παράστασης με μια επικίνδυνη χειρονομία
μου χάριζε το καπέλο του,
φίλους δεν είχα, μονάχα αυτά τα καπέλα,
γυρνούσα με αυτά εκεί που με βρήκα,
βράδιαζε, οι νεκροί με λέξεις τάραζαν τον ύπνο μου,
έτσι πέρασαν τα χρόνια μου, ως που μεγάλωσα
κι έμαθα τον έρωτα από πένθιμα πουλιά,
παντρεύτηκα κάποιον είχε δικό του νεκροταφείο,
δεν δούλευα εκεί, έγινα πόρνη, πουλούσα ότι είχα,
Καπέλα.
Αστέριος Τούτιος, Μην αφήνεις την ομορφιά να σε ξαφνιάσει
Ήρθε η ώρα σου λοιπόν να πλανευτείς
Δε σού ‘φταναν τα έτοιμα κι εύκολα προσεγγίσιμα
Κι εκείνο το μικρό σου σύμπαν
ήταν πολύ μοναχικό
Αν τυχόν βρεις την ομορφιά
μόνο μη σε ξαφνιάσει
Με το κεφάλι καθαρό και την καρδιά γεμάτη στα μάτια κοίταξέ την
Κι αγκάλιασέ την
(Κι άμα δε βρίσκεις λέξεις, δεν πειράζει)
 Ταυτοποίηση DNA
Γεννάω πάντα ένα παιδί
στη μέση του χειμώνα
μελανιασμένο από την υποξαιμία,
υπέρβαρο,
με μια τρύπα την καρδιά.
Κατεβαίνει με τα πόδια
από την μήτρα του εγκεφάλου μου
στο δεξί μου χέρι,
γλιστράει αιμόφυρτο
πάνω στο άσπρο χαρτί και κλαίει
με εκκωφαντικούς υπό-ηχους.
Γεννάω πάντα ένα παιδί
χορτάτο, θηλασμένο ήδη
με το γάλα της ανησυχίας μου
που μιλάει την γλώσσα της αβύσσου
και νοσταλγεί εμπειρίες
που δεν έζησε ποτέ.
Γεννάω πάντα ένα παιδί
μεγαλύτερο από μένα
σε ηλικία,
γεμάτο ρυτίδες,
θρομβωμένες φλέβες
και αρθρώσεις που φλεγμαίνουν.
Δεν το παίρνω ποτέ αγκαλιά
ούτε το κοιτώ στα μάτια
από φόβο μήπως ανακαλύψω
πως στην πραγματικότητα
εκείνο με γέννησε!
Ρωγμή
Είμαι ένας καθρέφτης
που κάποιος ιδιόρρυθμος
κρέμασε στο κενό
για να το διακοσμήσει.
Παρακαλώ πολύ
μην προκαλείτε άσκοπες δονήσεις.
Δεν είναι που χάνω πότε-πότε
την ισορροπία μου.
Είναι που φοβάμαι
μήπως ξυπνήσει η ρωγμή που κουβαλώ
και με θρυμματίσει.
Το διπλανό δωμάτιο
Ακούω ένα γέλιο γάργαρο
κι ύστερα ένα υπόκωφο κλάμα.
Βήματα νευρικά στο πλακάκι
από γυναικεία τακούνια
τακ! τακ! τακ!
συντονίζονται στην ταχυπαλμία μου.
Μαντεύω το σκοτάδι
και την ανήσυχη ανάσα ενός αγριμιού.
Τον εγκλεισμό μιας απόπειρας φυγής.
Κάποιος φωνάζει για βοήθεια.
Τι κρίμα πάντα!
Κλειδωμένη στο διπλανό δωμάτιο
προσποιούμαι την απουσία μου.

δεν υπάρχουν αστέρια στις πόλεις
Η μνήμη νεκρό όρνιο μπροστά στο μέλλον
Είμαι πολύ εγωιστής για να χαρίζω
φωτιές σε καταρράκτες
Όχι, δεν υπάρχουν αστέρια στις πόλεις
Κι εσύ είσαι πολύ μικρή για να με κοιτάς έτσι
 
Λέω να εξαϋλωθώ σε όνειρο
Μου θυμίζεις ό,τι δεν είμαι
Ο χρόνος πρέπει να γίνει σύμμαχος
Μα παραμένει εχθρός
Λέω  να εξαϋλωθώ σε όνειρο
Άμα ακόμα πονάς είναι γιατί
Μοιάζεις μικρός
Και θυμίζεις αγάπη
Μας περιμένει όμως  ο ωκεανός σου
Πάμε μαζί
Κι ας γκρεμιζόμαστε σε κάθε ηλιοβασίλεμα
Το μόνο που ζηλεύω από τους θεούς
Είναι ο τρόπος που πεθαίνουν
Αφήνουν πάντα το κοινό τους
Καταγοητευμένο
κι αν η σκιά μου μιλούσε
Κι αν η σκιά μου μιλούσε
Ίσως μου ζήταγε συγνώμη
Που μες τα πόδια μου γυροφέρνει
Τη δύναμη του ήλιου
Και πώς να την ανεχτώ έτσι υποτακτική
Που τυφλά ακολουθεί
Μια ομορφιά που καίει
Αντί επαναστατημένη να χορεύει
Γύρω μου
Με ένστικτο και πάθος
Μην αναφερθώ σε νεκρούς
Και τώρα τι;
Και τώρα που δεν είναι τίποτα εδώ, τι;
Μήπως να φύγουμε κι εμείς;
Να κατηφορίσουμε προς τα πίσω;
Αφού για άλλα ξεκινήσαμε και αλλού τώρα ξαπλώνουμε
Μήπως να παραδοθούμε και να περιμένουμε θλιμμένοι;
Ή αν θέλουμε μπορούμε να τρέξουμε ζαλισμένοι
Λίγο κλάμα θα βοηθήσει
Μην αναφερθώ σε νεκρούς
Θα κρύψω μερικά κομμένα λουλούδια
κάτω από πέτρες και πίσω από τα μαλλιά σου
Αφού τώρα τι;
Τι μένει να αναμένουμε
Όντας οι μόνοι νικητές;
δεν θα υπάρξει απώλεια
Ο κόσμος δεν θυσιάζει
Ούτε θυσιάζεται εύκολα πια
Η τύχη μάλλον περισσότερο μας αγνοεί
Μη μιλάς για σκιές
Το φως ενοχλεί περισσότερο
Το να ανατινάζεις τον κόσμο
Είναι πιο δημιουργικό από το να τον υπομένεις
Επιδίωξε τη σφαίρα τους
Οι ήδη νεκροί δεν ξαναπεθαίνουν
Ελευθερώνονται
Τα παραλήρημα δηλώνει όραμα
Κι η προσευχή αποτελεί κατάλυση της ηθικής
Δεν θα υπάρξει απώλεια
Η άνοιξη παραμένει άνοιξη
Μα στο τέλος οφείλουμε
Πάντα μια συγνώμη.
 
«..»
Σήμερα λέω να παίξω με τους στίχους!!
                                     Με τις λέξεις και τα στίγματα,,
Να
        πειραματιστώ
                                   με όλα…
Ίσως ιδρύσω και μερικά
                              καινούργια
                              δικά μου!
Να όπως αυτό  « .. » ˙
Δύο τελείες
κάτι μεταξύ της μιας    και            των τριών
Ένα μετέωρο άλμα από το θάνατο ₀    στην αιωνιότητα  ∞
Τι βαρετό!
Δεν βρίσκω πουθενά τη ζωή τη πουθενά βρίσκω δεν
Και την ψάχνω εδώ ≥
Στα σχήματα που σου κάνω
Και τις τελείες που σου αφήνω να ενώσεις
ΜΗΝ ΤΡΕΜΕΙΣ
Δεν θα κρυφτείς = Θα σε κρύψουν αυτά
                           Παίξε,
             παίξε,
παίξε..
κι αφού μπορούμε να γράφουμε ακόμα ποιήματα
ανάγκη να ζουν έχουν μόνο
όσοι δεν έχουν φαντασία
οι εμπειρίες συνήθως ελάχιστες
μπρος στην αναμονή τους
(γι’ αυτό) οι απαισιόδοξοι
πιο παθιασμένα αναπνέουν
Ηγέτης μας, η ψευδαίσθηση
να προσέχεις ό,τι μπορεί να σε ανατρέψει
συνήθως πρώτα σε γοητεύει
όπλο μας λοιπόν,  η ανατροπή μας
Κρίση σημαίνει επανάσταση
κι αφού μπορούμε να γράφουμε ακόμα ποιήματα
μπορούμε τα πάντα
είναι ωραία η σιωπή
Μην προσπαθείς να αγγίξεις το όνειρο
Άσε το όνειρο να αγγίξει εσένα
Από έρωτα να πονάς
Κι αρκεί
Γιατί ότι μου ανήκει
Ανήκει και σε σένα
Είναι ωραία η σιωπή
Εύηχη.
Η στιγμή είναι ερωτική
Δεν μπορώ να γράψω
Περιμένω να ξεχάσω
Δεν κάνω τίποτα
Η στιγμή είναι ερωτική
Βραχνή μουσική
Είσαι μαζί του
Κι όλα είναι με το μέρος του
Θέλεις περισσότερο εμένα
Αλλά με φοβάσαι
Φοβάσαι πως δεν θα είμαι εδώ
Δεν έχω εγώ
Κι έχεις δίκιο
Αλλά πλησίασε
Θα χαθούμε
Για να βρεθούμε
Και να ξαναχαθούμε
Ένα φιλί μου
Να κουβαλάς
Και μη το δίνεις σε κανέναν
Να με σκέφτεσαι
Δεν θα είμαι εκεί
Δεν θα υπάρχω
Αλλά η ανάσα μου θα ταξιδεύει στον άνεμο ακόμα
Και θα σε βρίσκει
Προς το κατεστημένο σας
Ίσως στο κρύο να λυγίσαμε
Τρέμουμε τώρα μόνοι σε γωνίες
Δεν τρώμε, δεν πίνουμε
Βήχουμε αίμα
Και τα μαλλιά μας βάρβαρα
Μα στεκόμαστε αγκαλιά
Και τα φιλιά μας ερωτικά
Ίσως στο περιθώριο να βρεθήκαμε
Από παγίδες να πληγωθήκαμε
Δακρύζουμε, πονάμε
Εξαρτημένοι
Και τα νύχια μας βρώμικα
Μα τα μάτια μας καίνε φωτιές ακόμα
Και τα όνειρα μας αλήτικα
Έτοιμα να σε ανατρέψουν.
αν τα ‘βαζε η δύση με την αυγή
ξεμπλέκω τους ήχους σαν κλωστές
και τους δένω κόμπους
μήπως η μουσική νικήσει τις κραυγές
η πραγματικότητα δεν είναι παρά
μια πτυχή της φαντασίας μας
ζαλισμένοι μέσα στη μοναξιά
ο ουρανός δεν θα μας χωρέσει
γι’ αυτό στενά κελιά χτίζουμε
να ξαπλώσουμε ελεύθεροι
αν τα ’βαζε η δύση
με την αυγή
ποιανής το μέρος θα παίρναμε;
Ο κόσμος είναι ένα αρκετά μικρό μέρος
Το ποίημα είναι χορός
Κλειδώνοντας τη γλώσσα
Χορεύει μέσα σε εύφορη λύπη
Ο κόσμος είναι ένα αρκετά μικρό μέρος
Μη σκέφτεσαι το μέλλον
Δεν θα αργήσει
Χανόμαστε
Δεν πειράζει
Βρίσκονται άλλοι

θεοί άνθρωποι & κτήνη
τα χρόνια μου
γυρίζουν στην πόλη μόνα αδέσποτα σκυλιά πεινασμένα
κοιτάζουν τους θεούς οκνηρούς και τους ανθρώπους να τρέχουν
δεν τα ταΐζει κανείς
το αγγελικό κορίτσι στο Uxbridge
ως τότε βλάσφημος
στο Θεό πίστεψα κάτω από τα σύννεφα του Λονδίνου
έφτασα εκεί τελειωμένος
από το στόμα της τρέλας στο στόμα μιας κοπέλας τέσσερα χρόνια πάνω από τα δεκάξι γνώριζε ελάχιστα αγγλικά και έτσι μιλούσαμε ελάχιστα
τα λίγα που κατάλαβα και θυμάμαι είναι πως καταγόταν από την Αργεντινή
και πως μεγάλωσε σε ένα ίδρυμα ορφανών ανηλίκων κοριτσιών στην Ισπανία
παρέμενε εκεί ως δασκάλα
στο Uxbridge είχε έρθει για κάτι σαν επιμορφωτικές διακοπές και θα έφευγε σε όσες ακριβώς ημέρες θα έφευγα κι εγώ
σε δυο βδομάδες
αποδείχθηκε πως αρκούσαν για να πιστέψω
το τάμα μου ήταν να τη γαμήσω
η απολογία ενός ποιητή ή η ζουμερή μου αγάπη
η αγάπη μου είναι τα σωματικά σου υγρά
(αίμα
φλέγμα
κίτρινη
μαύρη χολή
και μουνόχυμα)
ή μου τα δίνεις όλα ή δε με έχεις καθόλου

Καλά αν θυμάμαι, κάποτε η ζωή μου
ήταν μεθύσι, γλέντι! Το ελιξίριο
της ομορφιάς με γέλασε ένα βράδυ
κι όπως το ήπια πίκρισε η πνοή μου!
Με γλώσσα φιδινή απ’ το δηλητήριο
τους δαίμονες καλώ μες το σκοτάδι:
Ω, Φθόνε, Μίσος, ύπουλο εσύ Ψέμα!
Γεμίστε μου με λάσπη κι άμμο το αίμα,
των δήμιων τις κάνες να δαγκάσω
στ’ απόσπασμα μπροστά όταν θα φτάσω.
Σαν ύαινα πεινασμένη θα ουρλιάξω,
κάθε χαρά χιμώντας να σπαράξω!
Απόγνωση-θεά, σκορπιών μητέρα,
στου εγκλήματος στεγνώνω τον αέρα!
Την τρέλα ξεγελώ με φρικαλέο
κι ηλίθιο γέλιο. Σάπια άνοιξή μου,
σ’ αρχαίο συμπόσιο ψάχνει η όρεξή μου
κλειδί συμπόνοιας…Διάολε, τι λέω;
Στεφάνι πλέξε μου από παπαρούνες
αιμάτινες, στο θάνατο να τρέξω
και δος μου , Σατανά, φρίκες να παίξω:
οχιές φαρμακερές, μαύρες κουρούνες,
παχιές ορέξεις δος μου -άγριες γουρούνες-
να κυλιστώ στην κόλαση απέξω!
Και όσοι τέτοιο ύφος αγαπάτε,
κεντρί, απ’ του θανάτου τη ρομφαία,
την πένα μου έχω κάνει, για να πάτε
στην κόλαση –αναγνώστες, αν τολμάτε-
ενός καταραμένου συγγραφέα,
μες από τις σελίδες που κρατάτε…
ΚΑΘ’ ΟΔΟΝ
Στων οδών τις άκρες κάποια εικονοστάσια
μοιάζουν δεήσεις στις ψυχούλες εκεινών
που σε κάμπους, σε βουνά , σ’ ακροθαλάσσια
συναντήσαν τη σιωπή των ουρανών.
Ορισμένα έχουν στιχάκια συγγενών
στο κρύο μάρμαρο ή της θλίψης λίγες λέξεις
“Εδώ αγκάλιασε το θάνατο ο Αλέξης,
που δεν ήταν ούτε είκοσι χρονών'.
Οταν νύχτα ταξιδεύεις, τ’ αναμμένα
φαναράκια τους μην σε μελαγχολούν.
Οι φλογίτσες -σαν γλωσσίτσες που μιλούν-
σιγοτρέμοντας προσεύχονται για σένα.
Κόψε γκάζι κι άκου! Αυτοί που φύγαν ήδη,
οι νεκροί οδηγοί σου λεν: Καλό ταξίδι!
ΣΤΗΝ ΟΥΡΑ
Και περιμένω στο ταμείο να πληρώσω
τα λίγα πράγματα που ψώνισα και λέω:
“αν βιάζεσαι έλα πιο μπροστά'- στον τελευταίο
και μεγαλώνει η χαρά μου άλλο τόσο.
Έτσι μπορώ να σε κοιτάζω, που τα ψώνια
κρατάς, τα πλήκτρα σαν χτυπάς στη μηχανή σου
“δέκα κι εξήντα…' λες, κι ακούω τη φωνή σου,
βλέπω τα χέρια σου που δίνουν τα κουπόνια.
Παρατηρώ τους μορφασμούς, το φέρσιμό σου,
όταν ψιλά τα ρέστα δίνοντας γυρεύεις.
Χαριτωμένα που γελάς, που σοβαρεύεις
-διαβάζω πια κάθε γραμμή στο μετωπό σου.
Ξέρω πως φτιάχνεις τα μαλλιά σου σαν βαριέσαι
ξέρω τα χείλη πως δαγκώνεις όταν λάθος
κάνεις μια πράξη και φαντάζομαι τι πάθος
θα ‘χει το στόμα σου την ώρα που φιλιέσαι!
Ξέρω αν χαίρεσαι κρυφά κι αν υποφέρεις
ξέρω τι άρωμα φοράς-πότε τ’ άλλάζεις
ξέρω ακόμα απ’ το θυμό σου πότε βράζεις
με ένα δύστροπο πελάτη. Μα δεν ξέρεις
κι εσύ πως έρχομαι για σένα κάθε βράδυ,
άγνωστος μέσα σε αγνώστους, να ψωνίσω
μήπως και βρω μια αφορμή να σου μιλήσω
και τ’ άγγιγμά σου το τυχαίο νιώθω…χάδι!
Πέρασε η ώρα…φτάνω μπρος απ’ το ταμείο
Κανείς ξωπίσω μου να δώσω τη σειρά μου.
Πάει…τελείωσε κι απόψε η χαρά μου…
“Οκτώ και πέντε…ευχαριστώ κύριε…αντίο…'
ΣΤΟ ΦΑΡΟ
Και να, που μ’ έφερε η εσχάτη απελπισία!
Τα σαλεμένα φρένα, μου είπαν να σε πάρω
-πάντα της πράξης προηγείται η φαντασία-
Μαζί μου απόψε -ερημιά, νύχτα- στο φάρο.
Σε βλέπω μπρος μου, μες το μαύρο φορεμά σου
ψυχρή σαν μέταλλο, αγέρωχη κι απλώνω
γυμνό τον πόθο να ντυθεί τ’ αγκάλιασμά σου
λες κι έχω απλώσει τα δυο χέρια μου για φόνο!
Σ’ αγίζω…τρέμεις….τρέμω…τρέμουμε απ’ τον πόθο
δειλά, όπως γέρνουν τα καλάμια όταν φυσάει
πάνω απ’ τη λίμνη∙ τα ματόκλαδά σου νιώθω
στο πρόσωπό μου, σαν μετάξι που μεθάει.
Σκίζω τα χείλη σου…η γλώσσα μου άγριο χέλι
μες απ’ τα δόντια σου, ρουφάει την ψυχή σου
-πάνω απ’ το κάστρο το φεγγάρι ανατέλλει-
σκάβω τα σπλάχνα σου και λες: “είμαι δική σου…
Κράτα με…σφίξε με…' βογκάς κι εγώ σπαράζω
πονάς…συστρέφεσαι…τα νύχια σου στην πλάτη
μου μπήγεις -ξέσπασε ο αφρός- αίματα στάζω…
Σπέρμα φωτιά, που καίει τα φύκια, σπάει τ’ αλάτι!
Γέρνεις στο στήθος μου μετά λαχανιασμένη
κλαις τρυφερά και ψιθυρίζεις τ΄όνομά μου
σαν μια θηλιά απ’ το λαιμό μου κρεμασμένη
το στόμα ανοίγεις για να πιεις το φίλημά μου.
Και πίνεις…πίνεις τα φιλιά…τα δάκρυα πίνεις
“κράτα με…σφίξε με…' μου λες ξανά. Αχ, μίλα…
Μέσα σου μπαίνω…κι όλη νύχτα ανάβεις…σβήνεις
γιομάτη γλύκα…φως….σκοτάδι…ανατριχίλα!
Κι εκεί, στην τέλεια ηδονή, στον οργασμό σου
“πεθαίνω…χάνομαι…' μου λες “κι εσύ μαζί μου…'
Μαζί σου, αγάπη μου…(Βυθίζω στο λαιμό σου
μια το μαχαίρι κι άλλη μια μες το κορμί μου!)
Τ’ άλλο πρωί, κάτι ψαράδες θα μας βρούνε
αγκαλιασμένους, να φιλιόμαστε στο στόμα…
“Είναι νεκροί εδώ και ώρα…' έτσι θα πούνε
αντί να πουν πως…αγαπιόμαστε ακόμα!
 
Πάντα της πράξης προηγείται η φαντασία!
Τα σαλεμένα φρένα, μου είπαν να σε πάρω
Μαζί μου απόψε -ερημιά, νύχτα- στο φάρο
Να, πού με έφερε η εσχάτη απελπισία!

«Τακ-τακ» κτυπώ το πεζοδρόμιο με το ραβδί μου
Ελέγχω αν όντως υπάρχει ο κόσμος
Αν είναι όνειρο.
-«Έλα», με καλεί μια αισθησιακή φωνή
Την ακολουθώ σ’ ένα πνιγηρά ζεστό δωμάτιο
«Αγγιξέ με, είμαι γυμνή»
Κατευθύνει το χέρι μου στις θηλές, στο αιδοίο της
-«Ποια είσαι;» -«Η φωνή.
Μεταμορφώνομαι σε ό,τι φαίνεται, σε ό,τι βλέπουν
Σε ό,τι εκλαμβάνουν ως κόσμο οι άνθρωποι».
«Τακ» με το ραβδί μου
Ο κόσμος θρυμματίζεται σε μυριάδες ψηφίδες
Καταρρέουν στην άβυσσο
Βρίσκομαι στο κενό
Δυο ήλιοι είναι σφηνωμένοι στα τυφλά μου μάτια
Από τα πέλματά μου, βρέχει.

έχει σχήμα
γωνίες
πολυεδρικό πολύγωνο
κινδυνεύεις
να σε τραυματίσει
τη νύχτα όταν σηκώνεσαι να πιεις νερό
ψαχουλεύοντας το σκοτάδι
κουνώντας σπασμωδικά τα χέρια τυφλός
λίγο αίμα
στάζει τώρ’ απ’ τις ρώγες
των δακτύλων σου
κι έχεις μια μαύρη σκιά
καθισμένη
στο στήθος
να σου πίνει
την καρδιά
στέρνα
γεμάτη αίμα
χωράει μέσα της όλη τη θάλασσα
και όλο τον πόνο
εκτός
απ’ το χρόνο
έχει σχήμα
μπορείς να τον πιάσεις
να τον λυγίσεις
συνδετήρας
να τον ισιώσεις να προσπαθήσεις να ξεκλειδώσεις
σπίτια ξένα σεντούκια
ημερολόγια εφηβικά κοριτσιών
αδημονούσες τα μυστικά τους
κάτω απ’ τις κουβέρτες
τα δεμένα γράμματα του στρατιώτη που έφυγε για το μέτωπο
του στρατιώτη που δε γύρισε απ’ το μέτωπο
τον επόμενο χρόνο
έχει σχήμα
πότε πυραμίδα πότε παγόδα κάποτε ζιγκουράτ
πρέπει να τον συλλάβεις
να ξεράσει τα μυστικά του
κάτω στις σπηλιές της θάλασσας
γλείφει η αρμύρα
ένα χέρι
δείχνει
τις βραχογραφίες
μιας εποχής που πέθανε
δεν πρόλαβε να την ανακαλύψει η Αλταμίρα
κουτσή
και τα δυο της πόδια σπασμένα
τότε αγωνιά
πώς πότε ποιος
ο χρόνος είπε
είν’ ο καλύτερος γιατρός
έχει σχήμα
νυστέρι βυθίζει άπληστα
σ’ όλες τις σάρκες
αίμα κι άλλο αίμα κι άλλο αίμα
ΑΝΕΚΦΡΑΣΤΟ
Είναι φορές που το ανέκφραστο σου πλακώνει το στήθος
κρύα πλάκα
μπήγει τα δόντια του
ξεσκίζει δαγκάνει
το ανέκφραστο
μία καρδιά γεμάτη πέτρες
πέτρες στο στόμα μπουκωμένο
σταφύλι λυπήσου με πέφτω
συρρικνωμένος προσπαθώ ν’ αναρριχηθώ
στο τραπέζι της κουζίνας να φτάσω
το μπουκωμένο μαχαίρι να λευτερώσω
γκλιν-γκλον το κουδούνι
άμα πέσεις ποιος θ’ ανοίξει
πέφτω γλιστρώντας τρέχω δε φτάνω βάζω μαξιλάρια
και άλλα μαξιλάρια πολλά μαξιλάρια
σκαρφαλώνω και πάλι δε φτάνω
καταπίνω τον πύργο τα μαξιλάρια
όλα κατρακύλησαν στ’ αριστερό μου
ποδάρι από τότε το σέρνω το πατούν
αυτοκίνητα τραμ ο κόκκινος ήχος της πυροσβεστικής
γάγγραινα ας το κόψουν να πάει στο διάολο
να ησυχάσω καλοκαίρι μ’ ένα σαμάρι το μεσημέρι
γυρίζω στα χέρια
ψάχνοντας να ριζώσω
καρδιά μου
ΟΔΥΣΣΕΑΣ
Τη φυλακή που είχα μες στο μυαλό μου
την εξαγόρασα φτηνά
για ένα πακέτο τσιγάρα
από ‘να περίπτερο με γυμνές στην Ομόνοια
τώρα περπατώ περίπου σαν ένας άνθρωπος ελεύθερος
ανεμίζοντας είν’ αλήθεια κάπως περισσότερο του χρηστού
την ομπρέλα μου
ξάφνου φυσά ένας άνεμος σιρόκος
σηκώνομαι ολόκληρος
και περπατώ πάνω στις στέγες της πολιτείας
σάπιες απ’ τις βροχές και το άζωτο
και κάτω στο συλημένο πάτο
της γιγαντιαίας αχερουσίας ληκύθου
αναμοχλεύοντας τα κατακάθια από προγονικές οινοποσίες
σπέρματα χυμένα λάδια φονικά γόπες λιωμένες σάρκες
και οστά των νεκρών
αρχαίοι βασιλείς ήρωες ευκλεείς
μόνο τη μάνα μου δεν περίμενα να δω
τι σκατά γυρεύει εδώ
κάτι πήρε να λέει
η προκομμένη η νύφη της σ’ ένα μπορντέλο στη Βεγγάζη
μετά ήβγε ο πόντικας της έφαγε τη γλώσσα
ότι κατάλαβε πως δεν ανήκα ‘κόμα κει
εποχικός
δουλειές του ποδαριού
οδοκαθαριστής συμβασιούχος
εμένα ψύλλοι στ’ αυτιά μου μια φορά
κι εκατοντάδες να ξεσκίζουνε μικρές καρφίτσες
την καρδιά μου
πάρα ταύτα πρόσεχα πολύ μη σκίσω την περιβολή μου
καινούργια
από ασβέστη
κι από κάτου αναφανεί η αγιογραφία γυμνή
αμόλευτη
συντριπτική
η εικόνα
η πραγματική

Τυλίξτε με ξανά
Μελαγχολία του τίποτα
Σκέψεις μηδενισμένες
Λόγια κενά
Φωνές χαώδεις
Τυλίξτε με ξανά
Τώρα που νοσταλγώ
Έναν όμορφο στίχο
Μία ζεστή κραυγή
Ένα μπουκάλι κρασί
Μια ονείρωξη
Τυλίξτε με ξανά
Μέσα στην παγερά αδιάφορη αγκαλιά σας
Δώστε μου τη ζεστασιά της ανυπαρξίας
Τη χαρά του νεκρού σας σπέρματος
Προτού σκαρφιστώ
Έναν ακόμη θάνατο σας
Προτού σας βιάσω ανελέητα
Προτού σας αγαπήσω
Τυλίξτε με
Μέσα μου δεν κατοικεί καμιά αλήθεια
Μέσα μου δεν κατοικεί καμιά αλήθεια.
Mόνο μια λίμνη ρυτιδιασμένη
κι ένας σπασμένος καθρέφτης.
Κάθε αυγή
ένα παιδί
χτενίζεται στα νερά της
και με ένα κομμάτι γυαλιού στη τσάντα
ξεκινά.
Έτσι, δεν θα δει ποτέ
ολόκληρο το πρόσωπό του,
ούτε θα πει
ότι κατέχει ολόκληρη την αλήθεια.
Το καταφύγιο της ποίησης
Το καταφύγιο της ποίησης
είναι η ζωή.
Όταν στριμώχνεται ανάμεσα
σε νεφελώδεις σκέψεις
και ακαθόριστα συναισθήματα,
σε αδιόρατες λέξεις
και ορατές ευαισθησίες,
στο δυσερμήνευτο τώρα
και στο πολλαπλό χθες,
στο φιλόξενο πάντα
και στο αδιαπραγμάτευτο ποτέ,
μονάχα η ζωή
μπορεί να της προσφέρει
μια αληθινή στιγμή ηρεμίας,
ένα απάγκιο στους χείμαρρους των ιδεών της,
μια ακαριαία λύση,
μια ανάσα.
Ο από μηχανής θεός της ποίησης
λέγεται ζωή…
Το μπλε που πνίγεται το βλέμμα μου
Το μπλε που πνίγεται το βλέμμα μου
Θάλασσας είναι ή ουρανού
Ή μήπως είναι κοριτσιού
Το γαλανό βλέμμα.
Το φως που πάγωσε το αίμα μου
Θανάτου ήταν ή θεού
Ή μήπως ήταν κοριτσιού
To λευκό δέρμα.
Υμέναιος
Βγήκαμε ναυάγια στις όχθες
Να πάρουμε τη θάλασσα και πάλι
Μα μείναμε στεγνό κεφάλι
Και ψεύτικες ανθρώπων κόπιες
Ζήσαμε πληρώνοντας τα χρέη
Που αφήσαν των ονείρων μας οι στράτες
Εμείς του ανέφικτου οι πελάτες
Και της αυλής οι ρωμαλέοι!
Παλέψαμε με μνήμες και με κτήνη
Να σώσουμε αλήθειες στα όστρακά μας
Και γερασμένοι πια απ’ τα παιδιά μας
Να αδράξουμε στο αίμα μας γαλήνη
Μα φευ! Σωπαίνει τώρα ο υμέναιος
Για να ακουστεί το κάλεσμα της θλίψης
Που ξέρουμε πως σαν θα λείψει
Θα μας σκεπάσει πια το έρεβος

1991)
Εικοσιτρείς εκτελέσεις
Τρίτη
Κι αυτή την αυγή όπως τις προηγούμενες
όλα γκρεμίστηκαν εδώ
η γέφυρα, η κρήνη, το σπιτάκι
των σταχυών οι χορδές
ο βράχος, το δέντρο και ο τοίχος.
Πιο πέρα, τα σπασμένα ματογυάλια
ένα λασπωμένο παπούτσι
κι η κίτρινη ζακέτα
με τα μερμήγκια που σεργιάνιζαν.
Από τη συλλογή Εικοσιτρείς εκτελέσεις
Πηγή: Η ΕΛΛΗΝΙΚΗ ΠΟΙΗΣΗ, ανθολογημένη από τον Ρήγα έως σήμερα [Βασίλης Βασιλικός (1993)]
Ποιητική
Το κάθε ποίημα είναι…
δεν τραγουδά κλειδώνει τη φλεγόμενη παραφορά
και περιμένει.
Αυτές που στόλιζαν τα στήθη με χρυσόψαρα
υφαίνουν στις φάμπρικες του καιρού
μια ελάχιστη αιωνιότητα.
Ήσυχο ήσυχο κυλάει το χορτάρι γύρω στο χορτάρι
ποτάμι κοραλιού και κει αχάτης.
Λοιπόν εσείς κυρίες μου πώς βολευτήκατε με το θάνατο;
Υπήρξαν και άλλες που λαχτάρησαν πολύ
μια νέα λάμψη από άλλο πράσινο
όπως το αρπαχτικό κλαδί την άνοιξη.
Έτσι πικράθηκε ο κόσμος. Για μια σκιά.
Μα τί απόμεινε απ’ αυτές;
Κομμένα ρόδα υπνοβατικά
στη αγωνία του πέρα φεγγαριού
ξερή βροχή κουβαριασμένη
στο υπόγειο της νύχτας.
Τα μοναχικά τους χέρια
αμυδρές ανάβρες μεταξιού
κάτω από γκρίζα φύλλα, κρύα φύλλα βροχοφαγωμένα
συνάζουν τους σκιερούς ανθούς της Περσεφόνης
που όμως μυρίζουν μάταια.
Θαμπωμένο δρέπει και το δειλινό
κίτρινους κρόκους. Τι σιωπή εβένινη!
Έγιναν όλα ότι έγιναν τραγούδι
που αποζητά κι αυτό τη μούχλα του.
Το κάθε ποίημα είναι η ψυχή κάποιου πεθαμένου
δεν αναπνέει, δανείζει το ξένο πρόσωπο στον ουρανό
και περιμένει.
Πηγή: Ανθολογία Ποίηση για την ποίηση (2006)
Εικοσιτρείς εκτελέσεις
Ενδέκατη
Ο πέμπτος μελλοθάνατος
ένας τοσοδά κοντούλης
ανθρωπάκος
με κοιλίτσα
συλληφθείς τυχαίως
άδικα προσπαθούσε
να καταλάβει
αυτά που διάβαζαν
ένας Γερμανός αξιωματικός
και ο παπάς.
Πολύ περισσότερο
για ποια αιτία
ο επί κεφαλής
σηκώνοντας ένα σπαθί
τσίριξε
και η φωνή του
χύθηκε
σαν παγωμένο νερό
σ’ αναμμένο μαγκάλι με κάρβουνα
«Επί σκοπόν!
Έτοιμοι!
Πυρ!»
Τότε
σχεδόν χάραζε
και ο ανθρωπάκος
χωρίς κίνηση
χωρίς ήχο
δηλαδή τα «ζήτω η λευτεριά»
και τα τοιαύτα
έπεσε
αρχίζοντας αμέσως
να σκουριάζει.
Όταν έφεξε καλά
ο ανθρωπάκος
ήταν
ένας σπασμένος κοριός
στο άσπρο πουκάμισο
του Γενάρη.
Από τη συλλογή Εικοσιτρείς εκτελέσεις
Πηγή: Η ΕΛΛΗΝΙΚΗ ΠΟΙΗΣΗ, ανθολογημένη από τον Ρήγα έως σήμερα [Βασίλης Βασιλικός (1993)]
Εικοσιτρείς εκτελέσεις
Δέκατη όγδοη
Σα λεμονιά κίτρινη την πλαγιά που ευεργετούσε
σείστηκες, το πράο κελάρυσμα της φλέβας
ως να σβήσει ο σκοτεινός άνεμος
το φως των μαλλιών σου ξεφυλλίζοντας.
Μέσα στο Μύρκινο ήσουνα μια δανεισμένη
μολπή, τώρα ούρλιασμα έχεις γίνει
κι ο μέγας κηπουρός που τα μάτια αναποδογυρίζει
με αχνιστές κοπριές σ’ ανακατώνει.

Από τη συλλογή Εικοσιτρείς εκτελέσεις
Κλειώ
Τον βρήκε ήσυχο στη φυλακή
με ανοιγμένο τον μέγα ονειροκρίτη στη λέξη αίμα.
Επαίρονταν πως ήταν παρανοϊκός
ταξίδευε διαρκώς με το χρυσό του άρμα
μεταξύ Καλαμαριάς και μεγάλης Άρκτου.
Αγαπούσε την Κλειώ, έκπαγλος όρμος, μαγνητικό γαλάζιο
και μια νύχτα στραγγισμένη από σχήματα
τη χτύπησε με το σπαθί του γαλαξία στην καρδιά.
Εκείνη έγειρε βουβή κ’ έμεινε ακίνητη
για ένα δισεκατομμύριο τουλάχιστον αιώνες.
Τ’ άλλα ας μείνουν στο σκοτάδι.
Από τη συλλογή Περίπλους (1991)
Η γραμμή της ζωής
Εκείνη τη γυναίκα δεν τη γέννησε γυναίκα
το αίμα της δεν το νανούρισαν πουλιά
ένας σκοτεινός εγκολπωτής φιδιών διαλαλούσε
το κομμένο κεφάλι της σε δίσκο μπακιρένιο
τριγυρισμένο χάρτινα τριαντάφυλλα
έσταζε κίτρινο χαμόγελο στον κακό αέρα
η γραμμή της ζωής, είπε κρύα κοιτάζοντας
την τρυφερή παλάμη της γελαστής κοπέλας
χορδή τραγουδισμένη από βουνίσιες ανεμώνες
στίχος περίλαμπρος που δεν ανάβρυσε ακόμα
κόβεται από νεκρό μαχαίρι νεκρής στιγμής.
Από τη συλλογή Περίπλους (1991)
Θύμηση
Θα τους θυμάμαι πάντοτε από σκιές δεμένους
στα σκοτεινά δρομάκια του Κουλέ-Καφέ.
Από τότε άλλαξαν πολλά
σβήστηκαν τα ονόματα
τα σύννεφα πνίγουν τα καράβια και τα τρένα
το αίμα τους δεν κοιμάται τρομάζει το βράδυ τα παιδιά.
Από τη συλλογή Περίπλους (1991)
Το ξέρω
Σαν ένας πρωτόγονος θεός το ξέρω
ότι θα γράφω με το χέρι σου
θα μιλώ με τη φωνή σου
θα περπατώ με την περπατησιά σου
κοιτάζοντας με το βλέμμα σου
στις λαμπερές προθήκες των βιβλιοπωλείων
τις νέες εκδόσεις των ποιητών
όταν το άπειρο θα ξεπηδάει απ’ την καρδιά μου
και μπροστά στο αιώνιο η νύχτα θα με ντύνει.
Από τη συλλογή Περίπλους (1991)
Περίπατος
Απάτητος ο δρόμος στο δαιμονικό Απρίλιο
τα τελευταία όνειρα πέτρες πεταμένες
στο πιο βαθύ πηγάδι του αίματός μου
το φως ξεχνιέται παίζοντας
τριγύρω απ’ την αέρινη περπατησιά σου
από καιρό η αγάπη μας δε μοιάζει με αγάπη
αστράφτει σαν το σπόρο μες στη γη.
Από τη συλλογή Περίπλους (1991)
Στολισμένοι
Στολισμένοι με τα αιμόφυρτα ρόδα της αγάπης
από έκθαμβα φύλλα και σμήνη εκστατικών στιγμών
προσπερνούμε ανώφελες περιοχές που σκοτώνουν τα όνειρα
γερασμένες σκιές, ξεστρατισμένες εποχές
και το φοβερό μυστήριο της σπασμένης λάμπας
κάτω απ’ τις στοιβαγμένες νύχτες όλων των ανθρώπων
γεμάτες τρύπες στουπωμένες με ξερές ψυχές
αφήνοντας πίσω μας ανέγγιχτη τη λήθη.
Από τη συλλογή Περίπλους (1991)
Παλίρροια που σκέπασες
Παλίρροια που σκέπασες την άργιλο του κορμιού μου
άρωμα που ξενυχτάς στους φράχτες των καιρών
στα μάτια σου μεσουρανεί το μενεξελί του ονείρου
σ’ αναζητάω άλλοτε σαν μαργαριτάρι βυθισμένο
κι άλλοτε σαν φωτιά στα χείλη ενός ορίζοντα
για το άνθος σου που καταστερίζεται
πηγαινοέρχεται το αίμα, βγάζουν φτερά οι μέλισσες
αναδύεσαι στάζοντας φως και καταχνιά
ζυμωμένη με τον πέτρινο αφρό του γιασεμιού
και την άλλη μισή λύπη του απείρου.
Από τη συλλογή Περίπλους (1991)
Του ήλιου και της πανέμορφης
Αρμέγει τις πορτοκαλιές ο Έλληνας ο ήλιος
στο ρόδο το αμάραντο χρυσοφόρες μέλισσες.
Τρέμοντας από γλύκα και φιλί κάθισες και προγεμάτισες
μ’ ένα καρβέλι ουρανό κ’ ένα ποτήρι ήλιο.
Μα πότε κιόλας στολίστηκες με ψηφί μαργαριτάρι
πότε γιόμισες τον κόρφο σου άνθια και λιακάδα;
Αν είναι πικρή η αγάπη σου τον ήλιο μην τον συνορίζεσαι
ήλιος είναι κι ας χαμογελά ήλιος είναι κι ας λάμπει.
Πηγή: ανθολογία της νέας ποιήσεως, εκδοτικός οίκος ΑΓΚΥΡΑ (1974)
Ultima ratio
Νωχελικές σκιές, βαθύφωνο φεγγάρι
και λαξευτό χαμόγελο ιώδες, γαλάζιο βυσσινί
στα μάτια τους πηγμένη νύχτα
στα χείλη λέξεις που μιμούνται λέξεις
η πόρτα κλειδωμένη πίσω τους.
Δε σας ακούω
διπλασιάστε τη φωνή σας
ίσως να φταίει ο θόρυβος του κόσμου
ίσως η αστρική σκόνη να στούπωσε το λαρύγγι σας
Ποιητικά Ρόδα της αδιάκοπης ηλιοφάνειας
άγρια τραγούδια, ζυγιασμένες προτροπές
τελευταίο επιχείρημα ο θάνατος.

Το πλοίο μας σαλπάρισε. Σιγά σιγά
θ’ αφήσουμε τώρα και το λιμάνι. Ο ήλιος
βυθισμένος στον ορίζοντα, χρυσίζει
για στερνή φορά, ποιος ξέρει, τη γη
όπου πρωτόειδαμε το φως του. Σε λίγο
η απόσταση και το σκοτάδι ίσως για πάντα
θα τη σβήσει. Φεύγουμ’ απ’ την ανόητη
κατακραυγή του κόσμου. Σ’ αυτό τον τόπο
οι άνθρωποι δεν ξέρουν να εκτιμήσουν
τους λεπτοτάτους στίχους μας. Τους θίγουν,
ισχυρίζονται, τ’ αθώα μας καμώματα,
δεν βλέπουν, δεν το νιώθουν, πως τα καμώματα
αυτά είναι των στίχων μας η αιτία.
Μακριά από την ενοχλητική μας παρουσία
ίσως τους στίχους μας καλύτερα εκτιμήσουν
ίσως μεγάλους ποιητές μάς πούνε κιόλας.
Μα προ παντός, στα ξένα εκεί – οι ξένοι
είναι πάντοτε επιεικείς στους ξένους –
πιο λεύτεροι, πιο ξένοιαστοι
στις μυστικές συνήθειες θα δοθούμε.
Τι γρήγορα που νύχτωσε. Δεν μπορεί πια κανείς,
μ’ αυτή την ψύχρα, στο κατάστρωμα να μένει.
Γη της πατρίδας, γη αγαπημένη, καληνύχτα.
 
Κάποτε είχα ένα φίλο, θα ΄ταν ως είκοσι χρονών
και τ’ άρεσε να ταξιδεύει. Μου ΄λεγε: φίλε
τα όνειρα έρχονται, φεύγουν, έρχονται
με τα καράβια. Κι όταν θύμωνε: αυτό
που είναι για μένα ένα καράβι
ποτέ δεν θ’ αρμενίσει την καρδιά σου!
Εγώ φοβόμουνα τη θάλασσα και τα καράβια
Ένας θεός ξέρει τι υπόφερα για χάρη του
τι κλάματα της μάνας μου και παραινέσεις
για ολέθριες φιλίες απ’ τον πατέρα μου
Τέλος μεταχειρίστηκαν τεχνάσματα: μου πήραν
το κλειδί της πόρτας, να με κάνουνε,
συχνά που γύριζα μεσάνυχτα εξαιτίας του,
να σκαρφαλώνω από τη μάντρα
Κάποτε είχα ένα φίλο, θα ΄ταν ως είκοσι χρονών
και τ’ άρεσε να ταξιδεύει…
Το βράδυ εκείνο γύρισα νωρίς στο σπίτι
με δέχτηκαν σαν άσωτο υιό
βάλανε το γραμμόφωνο και σφάξανε μια κότα
μου επέστρεψαν και το κλειδί
 
Ένα κοινό πρωινό με λίγα σύννεφα
σε κάποια μεγαλούπολη
όλες μας οι φροντίδες αποβλέπουν
στο ευσυνείδητο σφουγγάρισμα
των εθνικών μνημείων
ηλεκτρικοί λαμπτήρες αναμμένοι ακόμα
έξω από τόπο κι από χρόνο οι απερίσκεπτοι
καθώς εμείς και τα παιδιά μας κι η ζωή μας
και παρακάτω η ειρωνεία των ανθρώπων
που βγήκαν με την πίκρα τους στα μάτια
ένα κοινότατο πρωινό
 
Κορέα
ένα προς εκατό χιλιάδες
χαρτογραφούμε μήνες τώρα
κλίμακες σύμβολα και χωροστατικές καμπύλες
μες στο γραφείο με τη σόμπα
που ο στρατιώτης ταχτικά
ανάβει κάθε μέρα στις εφτά
στις δέκα σταματάμε τη δουλειά για λίγο
αλλάζουμε τις σκέψεις μας
όχι βεβαίως τις κρυφές
λίγη πολιτική
και σπανιότερα λίγη λογοτεχνία
ζεσταίνουμε τα χέρια μ’ ηδονή
ψήνουμε κάστανα
ξεχνώντας πως υπάρχει η Κορέα
που δεν γνωρίζουμε άλλωστε
παρά από μέσ’ απ’ τις καμπύλες και τους χάρτες
ενώ στο μεταξύ μαίνεται η μάχη εκεί κάτω
 
Δεν ήρθα εδώ για να θαυμάσω
σαν ένας ξένος
όσα δεν είναι πια δικά μας
είδα παρέες που ανηφόριζαν
κρατώντας ανεμώνες
κι είπα να κόψω λίγες
έτσι
απ’ ανεμώνη σ’ ανεμώνη
προβάλαν μπρος μου ένα ένα
όλα
όσα απόμειναν ανάμεσα στα πεύκα
και τις ελιές
κι όταν πια μάζεψα τις ανεμώνες
όσες
μπορούσε να κρατήσ’ η φούχτα μου
κάθισα
έξω απ’ τα ερείπια
και κοίταζα
δειλά τους νέους που πέταγαν
τους αετούς
6. Μ. ΠΑΡΑΣΚΕΥΗ
Ήταν το βράδυ της ταφής
και βγαίναμε στους δρόμους και προσμέναμε
κι ενώ η πομπή αργούσε ακόμα
βλέπουμε ξάφνου το Χριστό
έφηβο
να περνάει μπροστά μας
 
Είμ’ ένα άστρο, μια τρίχα στο κεφάλι του θεού, θα πέσω, στο λαιμό φοράω ένα ποίημα, προτού προλάβει να θερμάνει τις καρδιές μας θα σβήσει, αισθάνομαι τα κόκαλά μου να τρίζουν κιόλας από ανεξήγητες επιθυμίες, μα σωπάστε και θυμηθείτε τα μάτια του, να ζήσω μες στις τούφες των μαλλιών, στα δάχτυλά του ανάμεσα, εκεί που ενώνονταν με τα δικά σας, μέσα στο σκοτάδι, τα μάτια του, τα μάτια του να λάμπουν σαν φανοί αυτοκινήτων που ΄ρχονται καταπάνω σου, και τίποτα να μην ακούγεται, ο θόρυβος κι οι διαφημίσεις του κορμιού να μην υπάρχουν – cette rumeur la vient de la ville – τίποτα παρ’ αυτός κι εγώ, σε μια βεράντα, το καλοκαίρι.
 
Απόψε δεν υπάρχουν
νεώτερα απ’ το μέτωπό μου
κανείς δεν έθεσ’ επ’ αυτού τα χείλη του
ίσως μεθαύριο γραφτεί ο θάνατός μου
εντός του στήθους φέρω βόμβα εγκαιροφλεγή
όπου και να ΄ναι θα εκραγεί
 
Προχώρα Ταχτσή προχώρα στο δικό σου δρόμο
κι όσες παγίδες τόσο το καλύτερο – προχώρα
αφήνοντας τη σάρκα που αναλογεί στην καθεμιά
μα κοίτα να ΄ναι κόκκινη σαν πυρωμένο σίδερο
ν’ αφήσει τα σημάδια της στα χέρια τους
και προχώρα Ταχτσή προχώρα χωρίς να υπολογίζεις
 
Αν πεθάνω
δεν θα ξανάρθει ο ταχυδρόμος
δεν θα μου στείλεις πια βιβλία
ή την καρδιά σου σ’ ένα φάκελο
δεν θα σε δω να φεύγεις
ή να ΄ρχεσαι
δεν θα καθίσω πια ποτέ στο μπαρ
και συ στο πλάι μου
ή απέναντι κατάμονος
να με κοιτάς
αν πω πως πέθανα;
θα κολλήσω στο στήθος σου
ένα νεκρώσιμο με τ’ όνομά μου
στους δρόμους θα γυρνάς μ’ ένα νεκρό
Τασία – έναν καφέ παρακαλώ
αν ξάφνου μ’ αντικρίσουν ζωντανό
θα ε κ π λ α γ ο ύ ν
η ώρα είναι μία παρά τέταρτο
ο τραυματισμός των ωρών
Τασία – παρακαλώ έναν καφέ
Θ’ ανάψω τη ζωή μου
και θα κάψω τα βιβλία
τι όμορφα που καίγεται η φράση σ’ α γ α π ώ
αναδιπλώνεται στον εαυτό της
σαν να βάζει στο πρόσωπο το χέρι της
από ντροπή
λίγο νερό παρακαλώ
και πλένε το ποτήρι μου καλύτερα
κυρά μου
εγώ έριξα προχθές νερό
κι έσβησα τα όνειρά μου
ο καφές σας κύριε
η στάθμη της αγάπης σου
κατέρχεται
διψάω
λίγο νεράκι κύριοι
λίγο νερό καλοί μου κύριοι
και είναι λ έ ε ι ποιητής
μα πού είναι οι φωνές των παιδιών;
αιτούμεθα ποίηση στα σκοτεινά
η ποίηση φίλε πέθανε
η καλοσύνη σου –
η καλοσύνη σου είναι Κύριε
μια καμινάδα
στους δρόμους βλέπω να περνούν
ζητιάνοι μ’ εξαπτέρυγα ονείρων
μια προσευχή
μια προσευχή
για να βρεθεί ένα ποίημα
η ποίηση φίλε π έ θ α ν ε
μα δεν γνωρίζεστε;
ο κύριος είναι ποιητής
ναι είναι παχύς
πολύ παχύς
και παίζει στον Ιππόδρομο
η ώρα είναι μία
ο θάνατος των ωρών
βρέχει
πότε θα πάψει πια να βρέχει;
αφ’ ότου έφυγες
δεν έπαψε να βρέχει
ήσουν περίεργος να μάθεις
τι υπάρχει πίσω από το θάνατο
θ ά ν α τ ο ς
τι άλλο θέλεις να υπάρχει;
ΠΡΟΣΟΧΗ! ΚΙΝΔΥΝΟΣ ΖΩΗ!
σου ΄λεγα μείνε
θα βρω καρφιά να σε σταυρώσω
λόγχες να σε τρυπήσω
σ’ ένα καλάμι θα ΄δενα
σφουγγάρι την καρδιά μου
για να σε φτάσω τώρα πρέπει
να πάω κοντά στη θάλασσα
γράφω λοιπόν κι εγώ χαρτιά
ομοιώματα διαβατηρίων
κι απέ τα ρίχνω στο νερό
δεν θέλω να τα δούνε άνθρωποι
που δεν γνωρίζουνε να σκαρφαλώνουν
στον καπνό των καραβιών
οι άνθρωποι οι άνθρωποι
παίρνουν τα γράμματά μας και μ’ αυτά
ανάβουνε φωτιά το χειμώνα
πότε θα πάψει πια να βρέχει;
φθινόπωρο
τα φύλλα των δέντρων
πάθανε πάλι ελονοσία
την άνοιξη θα πάρω DDT
φύγε
ο τρόπος που μιλάς –
δεν ξέρει
πως ο δικός μου τρόπος είναι
σιωπητήριο
ο τρόπος που χτενίζεσαι
ο τρόπος που γελάς –
δεν ξέρει
τίποτα δεν ξέρει
φοβού τους ποιητάς
και ποίησιν φέροντας
μου επιτρέπετε να σας συστήσω;
τι ποιήματα συνθέτετε;
ποιήματα
λυρικά; σατυρικά;
π ο ι ή μ α τ α
ο κύριος είναι κίναιδος
αιδοίον χωρίς κίονα
κύων χωρίς αιδώ
Άνθρωπος
ποτέ δεν θα ξεχάσω τον Αλέξαντρο
στο στήθος του καθότανε
ένας αητός
ήτανε δύσκολη εποχή
στους δρόμους
γύριζαν ωχροί εσταυρωμένοι
κι οι μανάδες μας
δεν χρειαζόντουσαν άλλα ορφανά
μια καληνύχτα
γινόταν εύκολα αντίο
στο στήθος του
στο στήθος του καθότανε ο αητός
ο κύριος είναι κίναιδος
ά ν θ ρ ω π ο ς
χαίρετε χαίρετε
να με ξεχνάτε
υπήρξα άφρων δεν τ’ αρνιέμαι
μα σεις φίλε ξεχάσατε να βάλετε
λάδι στο λύχνο σας
ιδού ο Νυμφίος έρχεται
προσπέρασε
για πάντα
η ποίηση φίλε π έ θ α ν ε
και πότε η κηδεία;
η κηδεία των ωρών
μα η ζωή αντέχει ακόμα
σε κάμποσες ανησυχίες
σε αρκετές μετάνοιες
και στο θάνατο
δεν θα μιλήσω πια ποτέ
δεν θα μιλήσω
ο θάνατος
ο θάνατος
θα τον εκμηδενίσω
αντίο σας
φεύγε δίχως να κοιτάζεις πίσω
βαρέθηκα
η ποίηση της ποίησης την ποίηση
τη ζωή σας
α υ τ ή τι την κάνατε;
δεν θέλω πια άλλο καφέ
όταν μιλάω στο θάνατο
του δίνω τ’ όνομά σας
ο θεός να μας φυλάει απ’ την αισθητικοποίηση
της ατομικής βόμβας
εγώ πηγαίνω τώρα στη ζωή
στον Ιλισσό
να πιω τις σκέψεις μου πιο καθαρές
δεν έχεις πια καμιά ελπίδα
δεν έχω πια ελπίδα
δεν έχω πια καμιά ελπίδα
άλλη απ’ την αδελφή μου την Ελπίδα
δεν έχω άλλο σώμα
απ’ το σώμα που θα κάνω
με το καλώδιο
δεν έχω άλλο θάνατο απ’ τη ζωή
είμ’ ολοστρόγγυλος
σαν τέλειος κύκλος
θ’ αρχίσω να τσουλάω
είμαι μια ρόδα για παιδιά
διότι κύριε
η ζωή κυλάει πάνω σε ρόδες
κάτω απ’ τις ρόδες είν’ ο θάνατος
πάψε
δεν θέλω να σ’ ακούω
θα σ’ αγαπήσω
δεν θέλω να σε βλέπω πια
θα βάλω τις παλάμες μου στ’ αυτιά
να μη σε βλέπω
και θα ζήσω
έρχομαι έρχομαι ζωή
ζωή τον θάνατο πατήσας
μάθετε να περιφρονείτε
ό,τι αγαπάτε
ο ήλιος ο ήλιος η ζωή
έρχομαι φίλε έρχομαι
είμαι δικός σου εσαεί
τι ωραία που γίνηκαν οι ναύτες ξάφνου
τι ωραίο το πρωινό της Κυριακής
κι η σκιά των δέντρων
που κι η αβεβαιότης των καιρών μας
χάνει κάτι
απ’ το απαίσιο κύρος της
κι όλα μας φαίνονται
ντυμένα ήλιο
μα ενώ κοιτάζω αφηρημένος κι ευτυχής
νομίζοντας πως τίποτα
δεν θ’ αγαπήσω πια
αυτός
διαπερνάει το λεπτό τοίχο του κορμιού
και πάει και σφηνώνεται σαν σφαίρα
στην καρδιά!
11. Η ΖΩΗ ΜΟΥ
Μια μπάλα υπήρξε η ζωή μου
κλώτσ’ από δω
κλώτσ’ από κει
γκολ! γκολ!!!
το χάσαμε το παιγνίδι
12. ΚΑΦΕΝΕΙΟ ΤΟ «ΒΥΖΑΝΤΙΟ»
«Λοιπόν γελώ πολλές φορές κλαμώντα
τους με μισούσι να γελούν θωρώντα…»
(Κυπριακό δημοτικό τραγούδι)
Δεν με σκοτίζει τι θα πουν πια ή τι θα πω
κι αν επιστρέψεις σύντομα απ’ το ταξίδι αυτό
που τόσο ακόμα θα κρατήσει
θα βρεις έναν Ταχτσή
ελαττωμένον κατά το ήμισυ
εσού απόντος
ήρθαν δίσεκτες χρονιές
δριμύτερους χειμώνες κανένας δεν θυμήθηκε – και όχι
απ’ την συνήθη εξιδανίκευση του παρελθόντος
τα μάτια μου τα χάρισα για να μπολιάσουν καστανιές
«Θυμάμ’ εκείνη τη βραδιά
που βγήκαμ’ απ’ το σινεμά…»
στάθηκες και μ’ αγόρασες ένα χωνάκι κάστανα…
εκείνοι που μ’ αγάπησαν δεν τραγουδάνε πια
τι ησυχία που ακολουθεί
πάντα
το χέρι ή το μαχαίρι
δεν ξέρω αύριο τι μας περιμένει
ΠΑΡΑΚΑΛΩ ΣΙΓΩΤΕΡΑ, ΕΙΝ’ Η ΩΡΑ ΠΕΡΑΣΜΕΝΗ
συγγνώμη σας ζητώ, ω συγγνώμην
μα σ’ έναν τόπον σαν κι αυτόν! Καταλαβαίνετε…
είν’ το βραδάκι έτσι γλυκό!
σφύριζα κάποιο τραγουδάκι, και σκεπτόμουν –
πως όλα πια τα βάλαμε στο υποκοριστικό
μα έχουν κι οι νεκροί κάποιο σκοπό!
ΠΡΟΣΕΞΤΕ ΚΥΡΙΕ – ΣΑΣ ΠΡΟΕΙΔΟΠΟΙΩ!
συγγνώμην – ήθελα να πω – αυτός ο λόφος πέρα
και το κίτρινο φεγγάρι από πάνω του –
στις στέγες των σπιτιών παραμονεύουνε
ώρα την ώρα οι Σειρήνες να περάσει
ο Οδυσσέας στο αεροπλάνο του –
κι αυτό σωστό. Κι αυτό πολύ σωστό
το είχα προς στιγμήν ξεχάσει
μα σ’ έναν τόπο σαν κι αυτόν!
σας καληνύχτισα λοιπόν
εγώ
πηγαίνω τώρα στο «Βυζάντιο» να σιωπήσω
σας το υπόσχομαι: ποτέ, ποτέ πια δεν θα τραγουδήσω
θα κάτσω σ’ ένα τραπεζάκι
και θα ζητήσω από το Μπάμπη ένα νεράκι
τώρα
το τάβλι και τα πούλια
ο Αυγερινός, ο Θόδωρος κι ο Χρήστος
γεια σας!
α, τέρατα!
τα χείλια σας και τα κατάμαυρα μαλλιά σας!
δεν θέλω πια να μου μιλάτε
το βλέπω μ’ αγαπάτε, μ’ εκτιμάτε,
προωθείτε τα συμφέροντά σας
α, πουλημένοι!
έναν καφέ – ένα πουκάμισο – ευχαρίστως!
μα είν’ η καρδιά μου αλλού δοσμένη
κι όμως το ξέρεις
ότι σε λίγο θα κυλήσεις
σαν τη μπαλίτσα του μπιλιάρδου
το ξέρω
θα ρίξω πάλι ζάρια και θα φέρω –
ΣΙΩΠΗ
την ημέρα των νεκρών –
καλά – θα πάψω
τώρα το βλέπω καθαρά: ό,τι κι αν γράψω
δεν ωφελεί πια ό,τι κι αν κλάψω
τι ησυχία που ακολουθεί
πάντα
το χέρι ή το μαχαίρι
μονάχα ο Ιωσήφ
απάνω - κάτω
αδημονεί
βρήκανε ψύλλους μες στη φάτνη
υπομονή
η ώρα του είναι: όπου να ΄ναι θα φανεί
ο μέγας σοφιστής μας: είναι ή όχι
απατεών
θα τον ρωτήσουμε, ο συντάκτης
του ωροσκοπίου στη «ΒΡΑΔΥΝΗ»…
τι ησυχία που ακολουθεί
τι ησυχία
και μόνο το «Βυζάντιο» ξαγρυπνεί
σαν ένοχη συνείδηση
αυτή η φοβερή μανία της αυτοκρατορικής –
θέλω να πω: AY – TO – KA – TA – ΣΤΡΟ – ΦΗΣ
θα βγάλω μια φωτογραφία της στιγμής
καρδιά!
ποτέ δεν είχες φωτογένεια
μα τώρα πια δεν έχει σημασία
λίγο νεράκι φέρε μου βρε Μπάμπη – όχι υγεία
μάθετε ν’ αποφεύγετε τους διανοούμενους
αυτός εδώ είν’ ανδροπρεπής και μουσικοσυνθέτης
του λόγου του πρώην ποιητής
νυν χαρτοκλέπτης
α, λεονταράκι μου, ήσουνα, λέει, κομμουνιστής
μα υπέγραψες τη δήλωση
ΦΟΒΟΥ ΤΟΥΣ ΦΟΒΟΥΜΕΝΟΥΣ
μ’ έπιασε πάλι εκείνη η ζάλη
κάτι στο χέρι δώστε μου, κάτι στο χέρι
να μην αρπάξω την καρέκλα απ’ το ποδάρι
και του τη φέρω στο κεφάλι
μη με κοιτάτε
 
τίποτα πια μη με ρωτάτε
δεν ξέρω αν θα ξαναβγεί το φεγγάρι
έχω κομάρα – κι είν’ αργά
θα φύγουν ένα ένα τα γκαρσόνια
ο ιδιοκτήτης έμεινε να κατεβάσει τα ρολά
τι ησυχία που ακολουθεί
τι ησυχία…κι αυτό το Σύνταγμα
σαν να νην είναι πια πλατεία
13. ΔΕΝ ΝΤΡΕΠΟΜΑΙ
Μια μέρα θα με πουν φακίρη
μες απ’ το στήθος μου έβγαλα κόκκινα περιστέρια
μες απ’ τα μάτια μου καπνό
πέρασα ξίφη στα όνειρά μου
διέπραξα κλοπές δι’ υποβολής
από αγάπη, σας τ’ ορκίζομαι, από τύψεις ίσως
μια μέρα θα με πουν ομοφυλόφιλο
εκείνον ευγενή κι ομοφυλόφιλο
εμένα πονηρό απλώς
θα με πουν οχιά: ένα κοινό προδότη
εμπρηστή!
οι τίμιοι συμπολίτες μου
θα ΄ρθουν και θα κοπρίσουνε στον τάφο μου (εικονικόν)
μα τα παιδιά τους – α, οι έφηβοι!
αυτοί θα μ’ αναστήσουνε, και θα με πούνε ποιητή
ΔΕΝ ΝΤΡΕΠΟΜΑΙ


Αντισταθείτε
σ’ αυτόν που χτίζει ένα μικρό σπιτάκι
και λέει: καλά είμαι εδώ.
Αντισταθείτε σ’ αυτόν που γύρισε πάλι στο σπίτι
και λέει: Δόξα σοι ο Θεός.
Αντισταθείτε
στον περσικό τάπητα των πολυκατοικιών
στον κοντό άνθρωπο του γραφείου
στην εταιρεία εισαγωγαί – εξαγωγαί
στην κρατική εκπαίδευση
στο φόρο
σε μένα ακόμα που σας ιστορώ.
Αντισταθείτε
σ’ αυτόν που χαιρετάει απ’ την εξέδρα ώρες
ατελείωτες τις παρελάσεις
σ’ αυτή την άγονη κυρία που μοιράζει
έντυπα αγίων λίβανον και σμύρναν
σε μένα ακόμα που σας ιστορώ.
Αντισταθείτε πάλι σ’ όλους αυτούς που λέγονται μεγάλοι
στον πρόεδρο του Εφετείου αντισταθείτε
στις μουσικές τα τούμπανα και τις παράτες
σ’ όλα τ’ ανώτερα συνέδρια που φλυαρούνε
πίνουν καφέδες σύνεδροι συμβουλατόροι
σ’ όλους που γράφουν λόγους για την εποχή
δίπλα στη χειμωνιάτικη θερμάστρα
στις κολακείες τις ευχές στις τόσες υποκλίσεις
από γραφιάδες και δειλούς για το σοφό αρχηγό τους.
Αντισταθείτε στις υπηρεσίες των αλλοδαπών
και διαβατηρίων
στις φοβερές σημαίες των κρατών και τη διπλωματία
στα εργοστάσια πολεμικών υλών
σ’ αυτούς που λένε λυρισμό τα ωραία λόγια
στα θούρια
στα γλυκερά τραγούδια με τους θρήνους
στους θεατές
στον άνεμο
σ’ όλους τους αδιάφορους και τους σοφούς
στους άλλους που κάνουνε το φίλο σας
ως και σε μένα, σε μένα ακόμα που σας ιστορώ
αντισταθείτε.
Τότε μπορεί βέβαιοι να περάσουμε προς την
Ελευθερία.
Υστερόγραφο
Η διαθήκη μου πριν διαβαστεί
– καθώς διαβάστηκε –
ήταν ένα ζεστό άλογο ακέραιο.
Πριν διαβαστεί
όχι οι κληρονόμοι που περίμεναν
αλλά σφετεριστές καταπατήσαν τα χωράφια.
Η διαθήκη μου για σένα και για σε
χρόνια καταχωνιάστηκε στα χρονοντούλαπα
από γραφιάδες πονηρούς συμβολαιογράφους.
Αλλάξανε φράσεις σημαντικές
ώρες σκυμμένοι πάνω της με τρόμο
εξαφανίσανε τα μέρη με τους ποταμούς
τη νέα βουή στα δάση
τον άνεμο τον σκότωσαν –
τώρα καταλαβαίνω πια τι έχασα
ποιος είναι αυτός που πνίγει.
Και συ λοιπόν
στέκεσαι έτσι βουβός με τόσες παραιτήσεις
από φωνή
από τροφή
από άλογο
από σπίτι
στέκεις απαίσια βουβός σαν πεθαμένος:
Ελευθερία ανάπηρη πάλι σου τάζουν.

Αυτός ο άνθρωπος ζωγράφιζε από το Νου του
έγκλειστος στο ιερατικό του δωμάτιο
αντέχοντας τη βουή και τους παράφρονες ήχους
που εφούσκωναν κι ανέβαιναν από χαμηλά
από τα τεθλασμένα λιθόστρωτα
της παλαιάς πόλης
σαν ασκητής και σαν αμέτοχος
μνημειώδης απόμακρος βουνίσιος
αυστηρός και ωχρός καθώς
εκείνο το περίλυπο αναιμικό φως
προχωρημένο απογεύματος
πάνω στις επιτύμβιες πλάκες
 
Αυτός ο άνθρωπος βούλιαζε στο κελλάρι του
στις αρχέγονες στοιβαγμένες ενθύμησες
ραντισμένες
με φασκόμηλο και ρίγανη
και ζωγράφιζε από το Νου του
ξεχασμένους αποθαμένους Έλληνες Αγίους
αρχάγγελους της Λαμπρής και του Μαγιού
 
Κι ακόμα ζωγράφιζε από το Νου του
ααστόρους μαστορόπουλα μπαλωματήδες
διπλωμένους στο νυχτέρι του Σαββάτου
ή στο δείπνο με το χλωρό λάδι
και το ψωμί του Χριστού
σε ατενίζουν με κείνο το πένθος το γλυκό
στα βαθειά σεμνά ματία τους
το σφραγισμένο στόμα με το ξέφτι
του ανεπαίσθητου χαμόγελου
και το αμίλητο πένθος εκεί
μα μη θέλει να κλάψει
να μη γυρεύει βοήθεια
να μη θέλει τίποτα
σε ατενίζουν σιωπηλοί θλιμμένοι κι υπερήφανοι
όπως το μπορούν μόνον
οι φευγάτοι κι οι ανεπίτρεπτοι
βαρείς
σαν την ανάμνηση την αγάπη και την τύψη
ΤΕΦΡΟΔΟΧΟΣ (1985)
Οι φλέβες του θεού (απόσπ.)
Αλλά καθώς προείπαν
στα παληά πανηγύρια της εξοχής
οι πραματευτάδες
οι γελωτοποιοί και οι αλήτες
βόρειοι πανίσχυροι Άνεμοι
αλαλάζοντες εξεχύθυκαν
τα χόρτα και η βλάστηση όλη
αναστέναξαν
όρμησαν τα αιμάτινα
φριχτά μαλλιά της Φωτιάς
από τις σεμνές δενδρώδεις πλαγιές
οργίστηκεν η θάλασσα
και στους βράχους εβλαστήμησε
ημερονύκτια τρία
σαρκοφάγα πτερέοντα
αρπακτικά
από βροντή και σίδηρον
εξέσκισαν
τα πετεινά του Ουρανού
και έτριζεν από φόβο
το κωδωνοστάσιο
στο εξωκλήσι της Ελεούσας Παρθένου
κ’ ετότες εφάνηκαν
οι επικατάρατοι κυνηγοί
τυλιγμένοι σε φαιούς επενδύτες
με κείνα τα μισά χάλκινα
φεγγάρια στο κεφάλι
από χείλη σκοτεινά σπηλαιώδη
έβγαιναν κοφτερά θρύψαλα χιονιού
και κρύος ατμός
-έγινεν ο τόπος γόος και χους
γόος και χους-
και τα κίτρινα ραβδιά
των οδοιπόρων
με τα χαμηλόφωτα μάτια
της υπομονής
τα ετσάκισαν οι αδίστακτοι
και ιδού
στα σκεβρωμένα δένδρα του καημού
εκρέμασαν τους οδοιπόρους
Κι ολοένα εφούσκωναν
των πυρομανών οι φωνές
και υψηλά στην ακρούλα
άρπαξαν δυνατά
τις πλεξούδες της κόρης
με τα δόντια τις έκοψαν
και τις πήραν
άρπαξαν δυνατά
το πουκάμισό της
και το επήραν
και η κόρη απόμεινε
Πελαγία ονόματι
γυμνή και ωσάν από πέτρα
με τους μηρούς αιματόβρεχτους
κι ολοτρέμοντες
και είδε και είδε
από τα δάχτυλά της να εκτινάσσεται
το αθώον εργόχειρο
λευκό κυματιστό πουλί σκοτωμένο
μες στους ογκώδεις καπνούς
να βυθίζεται
και τα επούρανα ερράγισαν
και εφάνηκαν οι μεγάλες
οι κατακόκκινες φλέβες του Θεού
και η Πελαγία
-στο κατώφλι της έσβυσε
το χαμομήλι κι ο δυόσμος-
ολίγο κατ’ ολίγον
σωριάστηκε
ούρλιαξε και απέθανε
Μια κάποια τύχη
Έτσι σαν από σύμπτωση
κι όσο κρατάει της αστραπής η λάμψη
συναντηθήκαμε
-πόσον ημιτελής αλήθεια
η γνωριμία μας και πρόχειρη-
εκείνο το Νικόδημος ολόκληρο
το έπιασα καλά
κι άνετα το εδιάβασα
τ’ άλλα επίσης από κάτω
ναυτικός ετών εικοσιενός
ευδιάκριτα
με κεφαλαία γράμματα πενθούντα
χωρίς καμίαν αμφισβήτηση
ξεχώριζαν αλλά
από το δεύτερό σου τ’ όνομα
που εν ζωή σε προσδιόριζε
μόνο το αρχικό το Κάπα
επρόλαβα ν’ αρπάξω
στο ξεσχισμένο αγγελτήριο
της οριστικής
και ανεπίστρεπτης φυγής σου
Πόση ταπείνωση τι εξευτελισμός
αυτό το δύσθυμο πρωινό
έτσι να κείτεσαι κατάχαμα
ανυπεράσπιστος
στου Ήλιου τη γούβα
που σαν λαβωματιά λιμνάζει
πάνω στην κρύα ραγισμένη άσφαλτο
τσαλακωμένος άπελπις
σε πλήρη εξουθένωση
μάταιος κ’ εναγώνιος
ολότελα σχεδόν νεκρός
οικτρά κουρέλια κι απορρίμματα
σάπια λουλούδια φλούδες κι αποτσίγαρα
και συ αναμέσον
Νικόδημος Κάπα ναυτικός
ετών εικοσιενός
εδώ στο ελεεινό χαρτί
το τελευταίο χαρτί σου
-πού να σε ψάχνουν τώρα
οι θάλασσες οι προσφιλείς
τα φλογερά κορίτσια σου;-
μόνον ένα όνομα
κι αυτό σακατεμένο
αλλ’ όμως
βαθειά σε αισθάνομαι
το μειλίχιο παράπονό σου ακούω
εκλιπαρείς το βλέμμα των διαβατών
στα μάτια τους να εγγράψουν τ’ όνομά σου
το Κάπα έστω το άρχικό
κάτι επιτέλους από σε
απ’ τη Νεότητά σου
να διασωθεί στην όρασή μας
προτού η άθλια σκούπα
με τ’ ‘άγριά της φρύγανα
-γαμψόνυχα αρπακτικού σκελέθρου-
οπού κρατεί ετούτος
ο στυφός καμπούρης ανθρωπάκος
από την κρύα ραγισμένη άσφαλτο
σε διαγράψει διαπαντός
Ανεπαίσθητα
το τελευταίο χαρτί σου τρίζει
-πόσον ημιτελής αλήθεια
η γνωριμία μας και πρόχειρη-
και ιδού ο στυφός καμπούρης
που όλα τα εσυμμάζωξε
κουρέλια κι απορρίμματα
και της μικρής θαλασσινής ζωής σου
το λυπηρό υστερόγραφο
όλα τα εσάρωσε τα επήρε
όμως εγώ σε απομνημόνευσα
έχεις λοιπόν Νικόδημε
μία κάποια τύχη μίαν ελπίδα
αισθαντικός ρακοσυλλέκτης είμαι
συντηρητής
μισοσβυσμένα ονόματα μ’ ελκύουν
και τεθλιμμένος συγγενής
σκυφτός ακολουθώ ρεμβαστικά
του Κάπα
του Άλφα
του Ωμέγα
τους άγνωστους
κι ανεξιχνίαστους θανάτους…
Αειθαλής
Του άρεσε
μ’ ένα λευκό ελαφρύ πουκάμισο
γεμάτο αλμυρόν άνεμο
κοντό βρακί λευκό επίσης
βαρύτιμον εγκόλπιο και μία
φωτογραφική
τριών αστέρων μηχανή
κρέμονται εις το στήθος του
με λάμψη –
ένα ζευγάρι ματογυάλια μαύρα
για τον άγριον Ήλιο
της Μεσημβρίας
Του άρεσε
Πόλεις παληές να επισκέπτεται
Ιστορικές
Με κρύους σκιερούς Ναούς
Καθεδρικούς
Οι μουλωχτοί σακάτηδες
Και οι ζητιάνοι σωριασμένοι
Στις σκυθρωπές γωνιές των παρόδων
Του άρεσε
θωπεύοντας το κόκκινο υπογένειο
για συναυλίες και αυλητρίδες
να ρωτάει προσεκτικά
φιλομαθής φιλομειδής κι ευχάριστος
τα γεύματά του πάντοτε βασιλικά
αψύ κρασί
σε φωσφορίζον κρύσταλο
και συντροφιά με τραγανά
ημίγυμνα κορίτσια
-τον εβαστούσαν εκείνα τα χρυσά
ακόμα-
Του άρεσε
η εύκρατη χώρα μας
στα κυανόλευκα της Άνοιξης νησιά
να περιφέρεται ευδιάθετος
τ’ άνθη τα νεογέννητα
οι εκκλησίες οι πασχαλιές
των επιτάφιων οι πομπές
η σμύρνα και ο λίβανος
Και του άρεσε προπάντων
τη Μεγάλη την Αγία
και φρικτή Παρασκευή
βαρειάν επέτειο
βασανιστηρίων και θανάτου
κατόπιν προδοσίας
Εκείνου του μαθητευομένου
ξυλουργού και ποιητή
που αγαπούσε τις λίμνες τα παιδιά
τους ερωδιούς και τους ψαράδες
τα ελαιόδενδρα
το φως του λύχνου
ωσάν απόμακρο άστρο
στο βραδυνό ισόγειο του σπιτιού
Του άρεσε
χωμένος και χαμένος
μες στους θεοσεβείς ιθαγενείς
και τους άλλους
Χαλδαίους και Χαναναίους
μουσαφίρηδες
μέσα στο τρέμον
στερέωμα των κεριών
και μες στην παραπαίουσα Νύχτα
καθώς πορεύονται
τα εξαπτέρυγα τα λάβαρα
των ιερέων οι μακρόσυρτοι λυγμοί
ω γλυκύ μου έαρ…
έαρ… έαρ… έαρ…
αυτός
στητός ερμητικός
με διαβατήριο πλαστό
Γιόχαν
Ιωνάθαν
Γιάνναρος
τάχα σταυροκοπούμενος
τάχα στο πένθος συμμετ΄ςχων
-πίσω από τα σκοτεινά γυαλιά
μάτια φαρμάκι-
του άρεσε
την επιτάφιο πομπή
ν’ απολαμβάνει…
απολαμβάνει…
απολαμβάνει…
γιατί άριστα κατέχει ότι
επάνω στον χωρίς χορτάρι
κι ούτ’ ένα πρόβατο
αγωνιώδη λόφο
εκείνο το απόγευμα του φονικού
με τα σφυριά και τα καρφιά
όλα τελείωσαν κατ’ ευχήν
γλυτώσαμε απ’ τον ξυλουργό
από την τύψη της Ποιήσεως
από τα ωδικά πουλιά
κι από τη δοξασία εκείνη
περί αγάπης
εγλυτώσαμε
Κι αυτός ιδού
περιηγητής πατρίκιος
ξενύχτης
εν ενθυμία γυναίκας
φιλέλλην
-τόνε βαστούνε
της μοχθηρίας εκείνες
οι χρυσές μονέδες
εσαεί-
καταδότης ασύλληπτος
άλυωτος μένει
ανοξείδωτος πυρίμαχος
αειθαλής λεβέντης
ο Ιούδας…
Λευκοθέα
(…)
Μα τώρα πλέον
οι πίδακες κ’ οι κραυγές των χρωμάτων
εξέπνευσαν
κ’ εσύ
άκου τα βαρειά άρβυλα του Ληστή
ν’ αγκομαχούν
στο δολερό στριφογυριστό μονοπάτι
ο Ληστής που λυμαίνεται τους δρυμούς
ανεβαίνει ανεβαίνει
ιδού τος
στο βουβό καύκαλο του ξέφωτου
η πηχτή σκότεινη κόμη
αναδύεται στημένη
σε ολόμαυρες πλάτες βραχώδεις
της αιώνιας πείνας
μάτια του λύκου
το μαχαίρι στην κάλτσα
κρύο δηλητηριώδες χαμόγελο
σε σημαδεύει
-επιτέλους που έστησαν
το κοιμητήρι των χαρταετών
που έσβυσαν τα εαρινά μαλλιά σου
που εμαράθηκαν
τα υποφώσκοντα στήθη σου
Λευκοθέα
Αλλ’ εσύ αφουγκράσου
στην πελώρια δασώδη γενειάδα του
προσεχτικά αφουγκράσου
το νεογένητο γοερό Άνεμο
που προμηνά τη γιορτή
της τετράφυλλης χλόης
της καλής Τύχης το βασίλειον
-ω χλόη ανέφικτη του μαρτυρίου-
στη σκοτεινή πηχτή κόμη του
στους άγριους βραχίονες
εξαπλώνεται
ήδη ακμάζει
η τετράφυλλη χλόη
κι αυτός
ανεβαίνει ανεβαίνει
βαθύς και δεντρίσιος
τ’ άρβυλά του τσακίζουν τις πέτρες
που βροντολογούν
στα σπλάχνα της Νυκτός
καθώς τα σκληρά τύμπανα
όταν επίκειται η εκτέλεσις
στα κίτρινα καταραμένα ξεροτόπια
Αντιόπη
Απ’ αιώνων
γηρασμένα σπίτια τετράψηλα
συναθροίζονται στην οδό Φιλελλήνων
το ένα του άλλου
τα μυστικά υποκλέπτει
σε κίτρινο μυστικά υποκλέπτει
σε κίτρινο μυστικά και σε μαύρο
και μια παληά περιπλανώμενη βροχή
στο σκυθρωπό και σάμπως
δακρύβρεκτο λιθόστρωτο
συντρίβεται
ο ανήξερος ετούτος Άνεμος
του Φθινόπωρου
ο Άνεμος ανασαίνει
της Αντιόπης το βαρύ προαίσθημα
γαρύφαλα θνησιγενή και σκοτεινά
στα θαμπά τα περίσκεπτα δωμάτια
-μακριά που κυματίζουν
μες τα σύννεφα-
σπάζουν οι φλέβες της βροχής
και τρέμουσες διατρέχουν
με γεύση μουσικής
τα ονειρόπληκτα παράθυρα των κοριτσιών
ωμ δάση από γυαλί φανταστικά
με λύπη και νερό εμψυχωμένα
Τώρα
κρυώνει των ξυλουργών η εποχή
με τους χρυσίζοντες κροτάφους
στα ημίφωτα ισόγεια
μες το πριονίδι
ο τεφρός γάτος εκοιμήθη
των Ουρανών καμπάνες μακρινές
ταξιδεύουν
λευκά μεγάλα
ευλογημένα πουλιά στον ύπνο των παιδιών
Και ιδού
που εστέρεψε η βροχή
το έσχατο φως
καρτερικός σεμνός ζητιάνος
κατακαθίζει στα κατώφλια
στων τοίχων τις αρχαίες πληγές
και συ
ανάκουστη κι αχνή
περνάς
ήχος αβρός
Αντιόπη
λιγνή σκιώδης του Εσπερινού
μαύρο σφικτό το ένδυμά σου
μαύρο βαθύ τα μάτια σου ένα πένθος
μαύρα τα κάθετα μαλλιά σου
μόνον
λευκό το χέρι
παράφορο ανεβαίνει να σκεπάσει
το φοβισμένο στόμα σου
όπου
το κόκκινο άνθος σπάζει
στάζει ξεχειλίζει
-του Έρωτα μήπως
ίσως του Θανάτου-
πικρή Αντιόπη
τροπάριο λυγμικό
τόσον ωραία σχεδόν ανύπαρκτη
εκστατική κι απούσα
τα γηρασμένα σπίτια προσπερνάς
στην οδό Φιλελλήνων
απ’ αιώνων
Αχ την πληγή σου Αντιόπη
να ερμηνεύσεις
δεν το μπορείς
προτού πεθάνεις
εσύ
λιγνήτου Εσπερινού
σκιώδης…
 

Έκρηξη ρόδου
(απόσπασμα)
Ω η μαθητευόμενη
της προσδοκίας και των δακρύων
η εκστατική
του σφραγισμένου Κήπου
η γονυπετής
η τρυφερή ανέγγιχτη
εχάθη
 
Στου άχραντου
γυμνού σώματος
τον άδυτο κοιτώνα
ποιος
με τη λόγχη έσκισε
την εικόνα της Μεγαλομάτας
ποιος
εποδοπάτησε την κιθάρα
και τα κηροπήγια
ποιος
στον εξώστη ετσάκισε
τα περίτεχνα κλουβιά
και των εορτών τα εξωτικά
πουλιά εστραγγάλισε
που
η φλέβα της Άνοιξης
εσπάραξε
το αίμα της
ρόδο
που ετινάχθη
 
Στα λυπηρά λιθόστρωτα
απόηχος ήχος
η βροντή βουλιάζει
του φλογοβόλου Ακανθόχοιρου
και στις παρόδους
τ’ άρβυλα των επίβουλων
χαλάζι απόμακρο
κοπάζει
 
Αχ
του Χαλκού και του Σιδήρου
του παραμιλητού
της βλασφημίας και των λεπίδων
κόκκινες Νύχτες
σε καταρρακωμένα νέφη
πορφυρά
σφάδαζε η πόλις
έφευγε
καπνός και φλόγα η πόλις
έφευγε
…………………
Στο παλαιό δωμάτιο
προς Βορράν
-άγρια
παράλογη καρδιά-
η αχνή γυναίκα
μόνη απομένει
εις το λαιμό φουσκώνει
πνογμός σπασμός
αγχόνη
τα δάχτυλα σκεπάζουν
το φρυγμένο στόμα
και στου χεριού
τη σκοτεινή παλάμη
η Αγάπη αιμόπτυση
σχεδιάζει
και φλεβίζει
-σε κόκκινο παράφορο
έκρηξη ρόδου-
τ’ όνομα της Ανέγγιχτης
που εχάθη
 
Όταν ο ύπνος
Με τον τριγμό βηματισμό
τη Νύχτα
επιστρέφουν τους ακούω
έρημα μάρμαρα παράθυρα γυμνά
στα σκυθρωπά περίχωρα η Σελήνη
τρομάζει και θυμάται μόνη
στον κήπο εγείρονται άλλο
μην υπομένοντας τα χώματα
επιστρέφουν τους ακούω
μαλλιά χλωμά νερό της στάχτης
μάτια γιομάτα φεγγαρόφωτο
ένα στεγνό φτωχό πουκάμισο
που τρέμει
εκεί στη θέση της καρδιάς
αντέχει η κόκκινη πληγή ζεστή
Αγάπη Αγάπη
ακόμα
δε λες να κοιμηθείς! –
τα σπίτια τους επάνω κάτω
ψάχνουν στα λιθόστρωτα
πιέζουν τα κουδούνια του κινδύνου
της Νυχτός
να τους ανοίξουν
έστω μια χαραμάδα φως
και να περάσουν
τα ονόματά τους
τα προφέρουν μόλις
αρχέγονα ονειροπαθή νησιώτικα
λυγμοί
στην περιπλάνησή τους
θροϊζουν
ενός Ανέμου που ενικήθη
Βέρθη
Μεριάνη
Αυγερινή
αχ θυμηθείτε
μα δεν τους θέλουν
δεν τους αναγνωρίζουν
απ’ το Βορρά κι από τη Δύση
τώρα τραχείς
σπιτονοικοκυραίοι ξένοι
τις θύρες όλες
έχουνε σφραγίσει –
κι αυτοί
απέλπιδες στο εξώσκαλο κρυώνουν
Με τον τριγμό βηματισμό
τη Νύχτα που επιστρέφουν
όταν ο Ύπνος με αρνείται
τους εγγίζω

Ολομόναχος
ολονύχτιος
στο επάνω
χαλασμένο δωμάτιο
με τα φιλέρημα
πολυκάνδηλα των άστρων
εγώ
ο του Φόβου
και του Ύπνου ανώτερος
ασκεπής και αστέγαστος
αχτένιστος
νηστευτής
στο κίτρινο σανίδι
σκυφτός
στα χαρτιά του βυθίζομαι
ωσάν στρατιώτης
χτυπημένος στο στήθος
άλλοτες
εξομολόγος γόης
παρηγορητής
εξηγητής
των ονείρων αρμόδιος –
τώρα πλέον
απλώς
των νεκρών το παράπονο
ακούω
και τα γυμνά των πέλματα
στης Νυχτός
τον ωχρότατο αυλόγυρο
εγώ
ο ανυπεράσπιστος των πουλιών
ο πρόθυμος
και ο έτοιμος της Έγνοιας
ο Μονογενής της Σελήνης
της Αγάπης ο έρμαιος
ολομόναχος
ιδού ακούω
γράφω και κλαίω
Χόρτος Αβύσσου
(απόσπασμα)
Μειλίχιο ακούγεται
τώρα
της απόμακρης Κόρης
το κλάμα
ω η αξέχαστη κι η ξεχασμένη
ή χωρίς όνομα
η επιστρέφουσα έφηβος
η κορυφαία των δέντρων –
η ανέφικτη εσύ
το λευκό ενδυμά σου
βλέπω
σπαράζει κατάχαμα
στην πλεκτάνη του Ανέμου
ξεχύνομαι ιδού
τα μεσημβρινά μαλλιά σου
χρυσόφεγγα
στο κλινάρι της χλόης
ω εσύ
η στερημένη
υου λεμονανθού και των Υδάτωνξ
η στερημένη της θημωνιάς
στο πανηγύρι του Ιουνίου
η στερημένη της Δρόσου
στο παρεθύρι των άστρων
η στερημένη της Ωραίας Πύλης
η στερημένη του Έρωτα
στο δέρμα της Ολονυχτίας
η στερημένη…
 
Ιδού
τα σεβάσμια δέντρα
μ’ εκύκλωσαν
πόσο εμίκρυνε
πόσο λιγόστεψε ο Ήλιος –
ο γλυκύς
ακροτελεύτιος Ύμνος
Εσαεί… Εσαεί…
ω εσύ
η καρτερική
η αξέχαστη κι η ξεχασμένη
μες στα ζεστά
τα τιμαλφή μαλλιά σου
- Χόρτος Αβύσσου! –
θα βυθισθώ
να κοιμηθώ
κι αποξαρχής να ξαναζήσω…
Πληγή
Στο δυτικό παράθυρο
χλώμιασε η μέρα
και νυστάζει
μέσα σε σκοτεινά κλαδιά
εσκάλωσε ο Ήλιος
γαρύφαλο που αρρώστησε
δάκρυ φωτιά και τύψη
κι εγώ
σου παραστέκομαι
πριν ωριμάσ’ η Νύχτα
σιάχνω σου το προσκέφαλο
παρακαλώ τους ίσκιους
Πικρό κι αλλόκοτο παιδί
σε κατατρώει ο πυρετός
στην κλινη σου αναφυλλητά
αναρριγείς παραμιλάς
λόγια δυσεύρετα παλιά
γι’ αερικά και ξυλοκόπους
Στρυφνό
πεισματικό παιδί
το κλάμα σου εκατό χρονών
αποζητάς το σύννεφο
και τ’ άλογα του Ανέμου
του Φεγγαριού τα μυστικά
της Νύχτας τ’ αντικλείδια
αποθυμιές και μαχαιριές
μέσα στις ρίζες του Ύπνου
Έλειωσε το γαρύφαλο
στην πάχνη της Εσπέρας
μάτι του φόβου ησύχασε
κι η γριά – Στεγνή στα μαύρα
μ’ ένα ραβδί καουτσαίνοντας
μετράει τα σκαλοπάτια
Παιδί μου του παράπονου
και της καρδιάς μου αγκάθι
κατάπιε τ’ άλογα ο γκρεμός
και η φωνή μου εχάθη
Σβην’ η γριά-Στεγνή το Φως
πληγή
μας έζωσε ο Καιρός
κοιμήσου…
Αρκεί
Κι εγώ
είμαι ποιός;
Μισό κορμί
μισή ψυχή
φύλακας φροντιστής
συντηρητής
στο τρομαγμένο άλσος
των ευκαλύπτων
κλαδευτής
-μια ζωή-
τώρα
χλωμή περγαμηνή
γέρος αμελητέος
των δέντρων
ταπεινόφρων ίσκιος
τα μάτια μου
στραμμένα καταγής
παίγνιο του Ανέμου
της Σιγής
ξερόφυλλα ξερόκλαδα
θάμνα νεκρά
παλιόχαρτα
-μια ζωή-
μέσα σε μαύρο σάκκο
στοίβαξα τη ζωή μου
Πλην όμως
τις Νύχτες
του πληγωμένου Φεγγαριού
στου άλσους το σαπασμένο
πράσινο θρανίο
μνήμων ακόμη
κι έμφοβος
-μια ζωή-
πικραίνομαι
γιατί άραγες
η ανάλαφρη Αικατερίνα
-του Έρωτος αξία
και των ευκαλύπτων
το πρόσωπο φιλάσθενο
ένα απρόσιτο λευκό
σάμπως κερί
άλλου Καιρού
υης εκκλησιάς το αντίδωρο
του Αυγερινού το ασήμι
δόξα
της παπαρούνας το αίμα
στα μαλλιά της-
γιατί άραγες
η Αικατερίνα
-μια ζωή-
δεν επέστρεψε
ποτέ από
την απλή
ανεπίληπτη θάλασσα
γιατί άραγες
η ανάλαφρη Αικατερίνα
πότε;
Κι εγώ
είμαι ποιός;
Χωρίς νερό
χωρίς ψωμί
ιδού
κρατιέμαι
σε τούτη πλέον
τη βαθειά ηλικία
κατάμονος
σκεβρός
στο σαπισμένο
πράσινο θρανίο
άνθρωπος
ο εξοφλημένος των ευκαλύπτων
στα γόνατά μου επάνω
και στου χεριού
τη στερημένη γούβα
μια φέτα φεγγαρόφωτου
ανεπαίσθητη
αρκεί
Αυτός
ο Δείπνος μου
ο Ύπνος μου
ΠΡΟΣΕΥΧΗΤΑΡΙΟ ΓΙΑ ΝΥΧΤΕΡΙ (1993)
Μεταμεσονύκτιος λόφος
Ι. Αποδιωγμένος του ύπνου
Και οι λέξεις ακέραιες
καθαρότατες
τις λέξεις της δεήσεώς του
συνέλαβα
Μεταμεσονύκτιος περιπατητής
αποδιωγμένος του Ύπνου
δίχως την μαρτυρίαν της Σελήνης
στο ελληνικό κοιμητήριο
των βυθισμένων αγαλμάτων
υψηλά στο λόφο
που οι πάντες ελησμόνησαν
και παρ’ όλον ότι
ασήκωτο κι αδιαπέραστον
του φοβερού Κισσού το παραπέτασμα
εν τούτοις λέγω
της δεήσεώς του οι λέξεις
μ’ εκτύπησαν κατάστηθα
μ’ επέτυχαν κέντρον
εκεί όπου
η Μνήμη και η Αγάπη
αξεδίψαστες κι άναρθρες
υποφέρουν
ΙΙ. Δέηση του καθηγητή για το θειάφι
Τον Κεραυνόν οργίλον
ας αμολήσει το Σύννεφον
και ο δίκαιος Άνεμος
ας φυσήξει
το καθαρτήριον άγριο θειάφι
επί τας κεφαλάς των Γραικύλων
ότι
ανεχόρταγοι του χρυσίου
οι ανόσιοι
τα νησία κυανά
-του πελάου αρμενίζοντας
προσφιλή των Ζεφύρων-
κι εντελώς
παναγίαν την Χώραν
όλην
των Ολυμπίων
εχάλασαν
ΙΙΙ. Το μεγαλειώδες δένδρο
Και μου εφάνη ακόμη
σε χρόνον ελάχιστον ότι
στο μαύρο της Νύχτας
εξέκρινα
της Αρετής και της Ιδεολογίας
τον καθηγητή μαυροφόρον
κι από τον βαρύν επενδυτή
σε τόνον ελάσσονα
πένθιμος έβγαινε
λυγμός ανεπαίσθητος
Πλην όμως
το τελευταίον αυτό
μάλλον ήταν ένα
τέχνασμα της Νύχτας περίτεχνο
που τους παραπλανημένους
της Ααγρυπνίας αρέσκεται
να περιγελάει στα σκότη
Το βέβαιον είναι ότι
απέναντί μου ακριβώς
με έβλεπε μεγαλειώδες
αγνώστου ονόματος
Δέντρο
μοναχικό και ολόρθο
τα κλαδιά του δυσκίνητα
με Θάνατον κι Αααιωνιότητα
φορτωμένα
και μόλις τρίζοντας
συλλαβές ακατάληπτες
ωσάν εις μάτην μία
επικοινωνίας προσπάθεια
ωσάν μακρόσυρτος ένας
χρησμός δυσεπίλυτος
ψίθυρος
σε φθαρμένους αρμούς
γεγυμνωμένων οστέων
ΑΠΟΗΧΟΙ ΣΕ ΠΛΑΓΙΟ ΦΩΣ (2004)
Των παραισθήσεων αίσθηση
Μόνον όπου συνέζησα
με κάποιες ιδέες ποιημάτων
και που η ωραιότητά τους
μ’εβασάνισε
κι εντούτοις
η καλή τύχη να τα γράαψω
δεν μου εδόθη
δεν τα εχάρηκα
τα επάλεψα
τις λέξεις όμως
-για την άρθρωσή τους
για τη διάσωσή τους-
δεν τις έπιασα ποτέ
οι λέξεις
σκόρπιζαν αμήχανες
σιωπούσαν
Ήταν κι εκείνος ο Καιρός
ο ανάποδος ο ασήκωτος
-μαύρο στο κόκκινο!-
στα μέρη μας
ληστές λεηλάτες Άνεμοι
ξερρίζωναν ουρλιάζοντας
λιόδεντρα Βενετσιάνων
τις πινακίδες
με τα ονόματα των δρόμων
εξεκάρφωναν
Νυχθημερόν
Ούρλιαζαν οι Άνεμοι
-απαγορεύεται!
-απαγορεύεται!
Ω εσύ της πρώτης θάλασσας
γυμνό αλμυρό κορίτσι
για να γλυτώσεις
φεύγεις
με τα μαλλιά – πουλιά
του Φόβου μακρόσυρτα φωνήεντα
οι λυγμοί σου
φεύγεις βυθίζεσαι
σε χάνω
μέσα στα ιερατικά
μυθομανή νερά
υου Σεληνόφωτος
Κι εγώ
ένας μοναχικός
ένας προσήλυτος
πάλιν ευρίσκομαι
πίσω απ’ το τζάμι αυτό
-την παραμυθητική
των παραισθήσεων αίσθηση!-
με το δάκτυλο
ακόμα σχεδιάζοντας
στο χνώτο της ομίχλης
διαδρομές χιμαιρικές
ρυμοτομίες του Ανέφικτου
Βαθύς ο θρόος
Και ιδού
Έλλην
κατακαλόκαιρος
μεσημεριάτης ήλιος
από ψηλά
φωνάζει το νησί
με τ’ όνομά του και
την παραθαλάσσια κόρη
κράζει
του αρχαίου Μαϊστρου
Φαιακία…
Ναυσικάα…
Ναυσικάα… εσύ που
εις τον Έρωτα της Θάλασσας
-τρέμοντας οι μαστοί σου
ωσάν τόπια-
το γυμνό σώμα παρέδιδες
Ναυσικάα…
Τώρα
Άνεμοι νέοι
ταξιδεύουν το νησί
στο Αλλού
Κάτω στων Ελαιών
τους λόφους
βορείων γυναικών
ονόματα ξένα
Γιοχάνα…
Βρουγχίλδη…
πρωτάκουστα τρέχουν
κι ο Έλλην
κατακαλόκαιρος Ήλιος
φωνάζει εις μάτην
Μόνον
μες απ’ των ακραίων βράχων
τα κούφια σπλάχνα
σκιαγμένα εκτινάσσονται
αγριοπούλια μαύρα
υψώνονται
βυθίζονται
σε μεγάλα κομμάτια
σχισμένου Φωτός
Βαθύς αποδημητικός
των φτερών τους ο θρόος
κι ωσάν
αναστενάζοντας μόλις
Ναυσικάα…
Ναυσικάα…
Τα μονοσύλλαβα της θάλασσας
(απόσπασμα)
[….]
ανάηχα ηχούν
εκείνα
τα εκ βαθέων
τα μονοσύλλαβα της άλασσας
τα ακατασίγαστα
ΙΙ
Στη Μνήμη
αντέχει ακόμη
άρωμα κόρης εαρινής
ένας κιθαρωδός αγύρτης Άνεμος
διεγείρει
τη συνάθροιση των δένδρων
ημέρα κατάξανθη
του μοσχολίβανου
-ω Κυριακή των Μυροφόρων
και των αδέσμευτων χελιδονιών!-
από της εκκλησίας
τα φαρδιά υαλόφρακτα
ξεχύνονταν
κατέβαιναν ολόισες
άλικες γαλανές
οι σάλπιγγες του Ήλιου
προς δόξαν του Αναμάρτητου
του πρωτομάρτυρα Χριστού
και τα παιδιά
με τα λευκά χιτώνια
υμνωδούσαν τα νικητήρια
-Άγιος Άγιος Άγιος
Κύριος Σαβαώθ
Πλήρης ο Ουρανός
……………………..
Και η ομορφιά σου πλήρης!
Μέγιστον Άλφα
Ι
Ενίοτε
στην κάμαρή του
με τ’ αεράκι του απογεύματος
τόνε προφταίνουν
απρόοπτα φωνήεντα
μακρυνότατος ονομάτων
ένας θρόος
άρωμα μόλις
από την ηλικία
των ελαιόφυτων λόφων
με τα πουλιά
κι από
της αμόλυντης Ακτής
την ηλικία
-Αγάθη!…
-Αριάδνη!…
-Αδριανή!…
Κόρες ενάλιες
λαμπερές
με στα μαλλιά
τη χτένα του Ήλιου!
ΙΙ
Α! την Άνοιξη
την Άνοιξη
εκείνη τη σφοδρή
την ανυπόμονη Άνοιξη
των κοριτσιών τα ονόματα
άρχιζαν όλα
από Άλφα
και υπεράνω
μέγιστον Άλφα
τ’ αψήλου ανεβαίνοντας
φωνήες αρχαίο
ερωτικός σπασμός
στους βράχους
ηδυπαθής
ασώπαστος
το Α Α Α!…
της πρωτόπλαστης θάλασσας!
ΙΙΙ
Φευγάτο πλέον
το Νησί
της Νεότητός του
αλλά
-Αγάθη!…
-Αριάδνη!…
-Αδριανή!…
Απ’ τ’ ανοιχτό παράθυρο
ήχων απόηχοι
προσφιλείς
Ενίοτε
με τ’ αεράκι του απογεύματος…
Το πανδοχείο στο δάσος
του Τάσου Κόρφη
in memoriam
Κυνηγημένοι την Κακοκαιρίας
ξεσπιτωμένοι
πρόσφυγες
με ανάστατα μαλλιά
υποδήματα σχισμένα
ένα σάπιο παλτουδάκι
ριγμένο όπως – όπως
στους ώμους τους λιπόσαρκους
οι νεκροί
οι νεκροί καταφεύγουν
τρυπώνουν στα ποιήματα
εξαντλημένοι στρατοκόποι
ντροπαλοί
μη τάχα και γλυτώσουν
απ’ τη σκληρή τους
περιπέτεια
Α το Πανδοχείο
της καλωσυνάτης θαλπωρής
στα έξαφνα
μες στην καρδιά του μαύρου
πηχτού δάσους!
Παίρνουν
μες στα λιγνά τους δάχτυλα
οι νεκροί
μία κούπα
ένα ρόφημα ζεστό
να πιουν
κάπως να στυλωθούν
μία παρηγόρηση
στα παγωμένα στήθη τους
μία ενδυνάμωση
Κυνηγημένοι της Κακοκαιρίας
ξεσπιτωμένοι
έρμαιοι κι απροστάτευτοι
οδεύουν οι νεκροί
πορεύονται
με το σάπιο παλτουδάκι τους
βολεύονται
μες στα ποιήματα
είναι κι αυτά
μία στέγη επιτέλους
να μη τους μαστιγώνει
η βροχή
να μη διαλύονται
Εκεί
μες στα ποιήματα
ευρίσκουν οι νεκροί
εν’ αποκούμπι
για να επιζήσουν
γλυκά να φέγγουν
μετά Θάνατον

Το δείλι σέρνεται κι αλλάζει πάλι δέρμα
Μες τις ψυχές μας, απαρνιέται όλα ξανά
τα χρώματά του – κι απομένουμε στεγνά
τοπία χωρίς αρχή και χωρίς τέρμα.
Γρίφοι λυμένοι και ξανά μπλεγμένοι
χτυπιόμαστε όλη μέρα σαν τυφλοί
για μια καλύτερη θεσούλα στο κλουβί
κι όλο βρισκόμαστε σφιχτότερα δεμένοι.
Στα λόγια σπάταλοι, φιλάργυροι όμως στο αίμα
κάναμε χάος το τοσοδά μας το μυαλό
-ο φόβος είναι θερμοκήπιο καλό,
ανθίζει σ’ όλες του τις ποικιλίες το ψέμα.
Ακούς και δεν γνωρίζεις τ’ όνομά σου,
κρυώνει η μοίρα που παλιά σου ‘χε δοθεί
-σε ποιές λοιπόν παγίδες έχουμε συρθεί;
Μέγα κακό είναι ν’αρνηθείς τ’ ανάστημά σου.
Δεν είναι ο κόσμος πείραμα στους τρόμους
του απείρου, όχι, δεν είναι δοκιμή.
Μπορείς να σέρνεσαι μια ολόκληρη ζωή,
υπογραφή δειλή μέσα στους δρόμους;
Θα ‘ναι φριχτό να φύγουμε έτσι, δίχως
μια πίστη, έναν αγώνα, μια κραυγή
-άνθρωποι που πεθάναν δίχως μια αμυχή,
άνθρωποι που “διελύθησαν ησύχως….'
(από την “Ομίχλη του μεσημεριού', 1959)
ΤΟΥ ΔΡΟΜΟΥ – IV
Κάτοχος, φυσικά, και ξένης γλώσσης,
είκοσι χρόνων, με λεπτή κορμοστασιά,
μήνες και μήνες τρέχει για δουλειά.
“-Δυστυχώς, δεν εδόθησαν πιστώσεις…'
Πρόσωπα αγαπημένα, πρόσωπα χλωμά
-περηφάνιας γραμμές, μ’ όλη την άλλη
δυστυχία σας στραμμένη από την άλλη-
μην κλαίτε. Αύριο ξανά, αύριο ξανά…
Σκάλες, ουρές, ουρές λογής λογής
χαρτιά κι αιτήσεις πάνω στις αιτήσεις.
Και να ‘χεις τόσα, τόσα ν’ αγαπήσεις,
είκοσι χρόνων, “στο άνθος της ζωής'…
(από την “Ορθοστασία', 1957)
ΤΑ ΦΟΝΙΚΑ ΑΚΟΝΤΙΑ
Οι γέροι στα λεωφορεία
σηκώνουν όρθια τα παιδιά
-για μεταμόσχευση καρδιά
ψάχνει η Γηραιά Κυρία
Μισεί τα νιάτα η σάπια σάρκα
οι ανάπηροι βυσοδομούν
φτύνουνε τ’ άνθη, βλαστημούν
τον έρωτα στα πάρκα
Μες το βυθό του Χειρουργείου
ανάβει ο Μέγας Αχινός
το κλομπ χτυπάει κι ο ουρανός
ανοίγει σαν κρανίο
Λουλούδια τέρατα εφιάλτες
αράχνες μαύροι προβολείς
-στο συρματόπλεγμα η βολή
καρφώνει δρομείς κι άλτες
Χτίζουν τους χτίστες τα ντουβάρια
οι ανεμόμυλοι φυσούν
τον άνεμο, θα καταπιούν
τη θάλασσα τα ψάρια
Ο χρόνος πρήζεται κολλάει
πάνω στους τοίχους, η καρδιά
βγαίνει τη νύχτα απ’ τα κορμιά
και σαν σκυλί αλυχτάει
Τα πέλματα ρόδα ανοιγμένα
οι φλέβες άλυτες θηλιές
σπασμένες ραχοκοκαλιές
σαγόνια γκρεμισμένα
Αίματα και φτερά γεμάτα
βαριά ανεβαίνουν τα κλουβιά
στα ουράνια δώματα –πηδά
λυσσά από κάτω η Γάτα
Σειρήνες γέμισαν οι δρόμοι
φανάρια που αίμα πιτσιλάν
απ’ τα καμιόνια τους πηδάν
γιατροί και νοσοκόμοι
με μάσκες και με δακρυγόνα
μα δε μαζεύεται ο Νεκρός
έγινε θάλασσα ουρανός
κι απλώνει στον αιώνα

Τα όνειρά σου μετατρέπονται σε πάγο.
κάποια άλογα τρέχουν μακριά στην Μινεσότα.
Ο κόσμος είναι ένα κλειστό μέρος, τώρα βρέχει.
Το αμάξι κάθεται διαβάζοντας ποίηση.
Χωρίς αντίκρισμα, μυστικά, πασχίζοντας
Να γίνει ένα κελαΐδισμα,o ταχυδρόμος μαζεύει
Όλα τα γράμματα από ένα κιβώτιο. η σκέψη μου
Προχωράει χιλιάδες χιλιόμετρα, περνώντας
Από χορτάρια και σπίτια, προσπαθώντας να περιγράψει
Τις αστραπές και την βροχή.
Κάθομαι σε μία άκρη, προσπαθώντας να ανασάνω.
Μερικά φύλλα παρασύρονται τυχαία στο δάσος.
Κοιτάω να ζεστάνω τα χέρια μου στις τσέπες,
Πατώντας το χώμα που έχει αρχίσει να μαλακώνει.
Η ποίησή μου θα πετάξει. κάπου πέφτει ένα δέντρο.
Ένας σκίουρος κρύβεται σιωπηλά σε μία κουφάλα.
Γυρίζω το κεφάλι μου και χαμογελάω.
 
 
 
Νέο Ποίημα
 
Ο Ναπολέων είναι απών και
Ο Αϊζενχάουερ είναι απών
o κόσμος παραμένει να μην είναι ωραίο μέρος.
ένας μοναχικός άνθρωπος προσπαθεί
σκίζοντας τα κομμάτια ενός ημερολογίου.
προσπαθώντας
κοιτώντας τα μπλουζ του αιώνα
να χάνονται μέσα σε μια γλώσσα μη αποδεκτή.
Αμάξια σηκώνονται και φεύγουν σε γνώριμες διαδρομές.
νέοι κοιτάζουν τα φώτα του δρόμου σαν να
Μην τα έχουν ξαναδεί ποτέ ότι αυτή είναι μία
Πρώτη νύχτα των ανθρώπων των σπηλαίων.
Το αυτί μου τεντώνεται ακούγοντας μια
θεσπέσια μουσική να έρχεται μάλλον
από ένα βιβλιοπωλείο.
 
Δώρο Γάμου
 
ένας άντρας ζητάει πληροφορίες για την κοντινή καφετέρια, θέλοντας να πιεί λίγο από το τσάι μου.
ένα περιπολικό περνάει από μπροστά μου. Κάποιος βήχει σε ένα χαρτομάντιλο. Αυτό είναι, σταματάω.
 
Ποίημα Άλεν Γκίνσμπεργκ
 
σε σουπερμάρκετ διαβάζοντας την ίδια ποίηση, μία φωνή δίπλα μου, μου είπε μην κουράζεσαι,ο κόσμος είναι αυτός και δεν πρόκειται
να αλλάξει, κρυμμένος πίσω από μία τέντα σκεπτόμενος το τελευταίο σου τσιγάρο, ένα κομμάτι μου έσπασε και σε είδα, Άλεν
Γκίνσμπεργκ. κατεβαίνοντας σε ένα πολυσύχναστο διάδρομο ακούγοντας μία συνηθισμένη μουσική, κοίταξα τον εαυτό μου ενώ
παζάρευε τα ποιήματά σου, ένα σαξόφωνο να παίζει μέσα στην διαύγεια της ημέρας .σε είδα να περπατάς στους γεμάτους δρόμους
κρατώντας ένα φράγκο στο χέρι, ζητώντας να έρθει η έμπνευση αποφασισμένος να συμμαζέψεις τα πράγματα σου. προχωρήσαμε
στην λεωφόρο διαβάζοντας τα ξεχασμένα καντίς κοιτώντας συνέχεια ένα φυλλάδιο, διασχίζοντας τα πνευματικά νοσοκομεία της
ύπουλης αμερικής. μάζεψες τις σκέψεις σου ουράνιε ποιητή ; μας περιμένουν και τους δυο σε ένα φροντιστήριο. η ηρώ λεγάκη
ξεντυμένη καθώς σε προφταίνω κοντά στην γωνία. σταμάτησες ποτέ να γράφεις χωρίς σταματημό ; δίπλα στα μεγάλα λεωφορεία
κοιτάζω το παράθυρο περνώντας από ένα δροσερό γρασίδι, έχοντας αφήσει στην άκρη μία εφημερίδα, σε μία τσάντα έχω το
πουλόβερ σου από το νιου τζέρσει, ακούω τον παρηγορητικό σου λόγο κρατιέμαι από το μανίκι σου καθώς περνούμε και ο χρόνος
φεύγει, και δεν ξέρω που βρίσκεται το βλέμμα σου, μόνος με τα ποιήματα σου κάτω από τον ίσκιο ουρανοξυστών.




Στους ουρανούς της σκουριάς
Κρατούν την τελευταία τους ελπίδα
Οι λαμπερές λαμαρίνες
Τα κραυγαλέα μέταλλα
Βουλιάζοντας
Στ’ αβέβαια νερά
      της αθανασίας.

Όταν κρυώνω κι αρρωσταίνω ψάχνω εσένα
Θα ’θελα να ’μουν ο πιο κακός σου γιος
Να σου γκρινιάζω πως εδώ δεν ζει κανένας
Να σ’ αγκαλιάζω κι ύστερα να σου ζητώ

Στο δρόμο να με βγάλεις που ανεβαίνει
Για τη δικιά σου κοντινή Αμερική
Με μια πληγή κι ένα περίστροφο στην τσέπη
Θέλω να τρέξω κατά κει

Όταν ξυπνάω τρομαγμένος βλέπω εσένα
Μια γνώριμη σκιά στον ουρανό
Με πλησιάζεις με λόγια ιδρωμένα
Με νανουρίζεις μα εγώ κλαίω και σου ζητώ

Στο δρόμο να με βγάλεις που ανεβαίνει
Για τη δικιά σου κοντινή Αμερική
Με μια πληγή κι ένα περίστροφο στην τσέπη
Θέλω να τρέξω κατά κει

Αν είχαμε το νερό τον αέρα
Τις σωστές ατμοσφαιρικές συνθήκες
Εγώ κι οι φίλοι μου
Θα ’μασταν ένα μπουκέτο ιδρωμένα τριαντάφυλλα
Αθάνατα
Με το άρωμά μας προκλητικό και τσαμπουκαλίδικο
Θα σπάγαμε τις μύτες των μέτριων καιρών
Θα ’μασταν το πριν το τώρα και το μετά
Η ολόχρυση κι ανυπόμονη αιωνιότητα

Αδέσποτες χορεύουν οι ζωές μας
Ξηλώνουν και τους εφτά ουρανούς
Κι οι πρόστυχες φοβισμένες ματιές μας
Σφηνώνουν σ' άδειους καιρούς

Υγραίνοντας τη βραδινή μας πλάνη
Μόνοι γλυκοφιλάμε το σκοτάδι

Ανέραστες σβήνουν οι ηδονές μας
Μαυρίζουν διψασμένα κορμιά
Ψεύτικες τρομαγμένες οι φωνές μας
Γκρεμίζουν τείχη φανταστικά

Υγραίνοντας τη βραδινή μας πλάνη
Μόνοι γλυκοφιλάμε το σκοτάδι

Όταν ο χώρος με κυκλώνει σαν πνεύμα
Με καθηλώνει η αλήθεια που σπρώχνω
Καθώς αγγίζω το πιο όμορφο ψέμα
Τελειώνω

Πάρε τον εύκολο δρόμο
Να ’ρθεις πιο γρήγορα
Σαλτάρω σπάζομαι μόνος
Σε θέλω σίγουρα

Τώρα
Που μ’ έχουν κάνει ακροβάτη
Πάνω σε σάπιο νήμα
Και περιμένουν από κάτω
Το μοιραίο μου βήμα

Τα περιστέρια πάνω στα ετοιμόρροπα περβάζια
Δεν φαίνονται να νοιάζονται
Για βασιλιάδες αυλικούς και κουρελιάρηδες
Είμαι με τα περιστέρια
Κι αν η Αφρική είν’ όπως λεν
Ένα καζάνι που βράζει
Προτιμώ να πνιγώ στην κόκκινη σταγόνα απόγνωσης
Που στέλνει ο αέρας
Μέσα από τις φυλακές γυναικών
Ίσια από τα στήθη της Λευκοθέας

Υπάρχει η αγάπη
Υπήρχε από πάντα
Σκάβει από μέσα τον πλανήτη
Σιγά σιγά ρουφάει τα σωθικά του
Κι όλο μας ονειρεύεται
Την ώρα που βουλιάζουμε στο τίποτα
Μια για πάντα
Κι ύστερα η σιωπή
Ώσπου να ξεπεταχτούν
Καινούριες ράτσες
Για να μιλούν
Πως κάποια πλάσματα
Προϊστορικά
Ζήσαν και βασίλεψαν
Στην πλάτη του θάνατου
Γεμάτη σπυριά
Γεμάτη αγάπη
Κι ούτε οι θεοί τους ξέραν
Τι εννοούσαν
Μ’ αυτή τη λέξη

Αίμα στο χαρτί
Μοιράζομαι στην ιδιωτική μου πατρίδα
Με μια πανσέληνο εξαντλητική
Να στέλνει στα μηνίγγια μου
Φως παγωμένο
Αυτή νομίζω είναι η δουλειά της ηδονής

Ήταν ένας άνθρωπος
Γεννημένος να μην κάνει τίποτα
Αρρώσταινε
Με την παραμικρή προσπάθεια
Για οτιδήποτε
Μα ούτε αυτό μπορούσε ν’ αντέξει
Πέθανε
Μάλλον ήταν ένας άνθρωπος
Γεννημένος για κάτι τέτοιο

Ξεχνάς πετώντας μακριά
Ξεθωριασμένες φάτσες
Γριές νεράιδες κουρασμένα ξωτικά
Ζευγάρια να σταλτέρνουν απ’ τις ταράτσες

Παράδεισοι με φώτα σβησμένα
Ιπτάμενοι μπάτσοι πάνω απ’ την πόλη
Μαθαίνεις να ζεις χωρίς εμένα
Μα δεν αντέχεις το κρυφό σου ζόρι

Φωτογραφίες χορεύουν στο κενό
Τις κυνηγάς και χάνεσαι στη νύχτα
Μυστήριες ώρες το μπαρ αδειανό
Με σκληρά ροκ εντ ρολ στριφογυρνάς στην πίστα

Μια κόλαση με πρόσωπα βρεμένα
Άγγελοι χλωμοί στυγνοί μισθοφόροι
Μαθαίνεις να ζεις χωρίς εμένα
Μα δεν αντέχεις το κρυφό σου ζόρι

Πρώτα πρώτα ήταν εκείνη η ιδέα να πάρω τους δρόμους αναζητώντας στην τύχη ένα καλοφτιαγμένο κομψό βαλιτσάκι με βελούδινη επένδυση και επίχρυσο κούμπωμα, να αδειάσω μέσα του τον απόπατό μου και ύστερα να το φυλάξω μακριά από ξένα χέρια και βλέμματα, να το κρατήσω μαζί μου μέχρι να ψοφήσω.
Σύμφωνα λοιπόν με κείνη την πρώτη ιδέα, σε κάποιον απ' τους εν λόγω περιπάτους μου σκοντάφτω σε κάτι βαρύ, που δεν είναι άλλο από αυτό το γαμημένο κουτί που αναζητώ.
Πιο όμορφο, πιο επιβλητικό απ' όσο το ονειρευόμουνα, ξεπερνάει και τις πιο αποπνιχτικές μου φαντασιώσεις. Τ’ ανοίγω και είναι γεμάτο πολύτιμες πέτρες, εκθαμβωτικά μαργαριτάρια, χρυσά και πλατινένια ζάρια.
Είμαι ευτυχισμένος, ή μάλλον όχι, αυτό δε λέει τίποτα, επιτέλους υπάρχω κατειλημμένος από τον ίλιγγο και το φούντωμα πριν την ολοκλήρωση της οριακής μου προσδοκίας. 
Αδειάζω με βιασύνη το μυθικό και συνάμα αδιάφορο περιεχόμενό του στον πρώτο σκουπιδοτενεκέ που συναντώ και κρατώντας το σφιχτά στην αγκαλιά μου ψάχνω μια ήσυχη γωνιά να το γεμίσω επιτέλους με τα μοναδικά τυχαία μου περιττώματα.
Μ' όλα αυτά προσπαθώ κι εγώ σαν καθωσπρέπει κυνικός να κρατήσω την απαιτούμενη απόσταση από τον εαυτό μου, εμποδίζοντάς τον έτσι να μπει στο πετσί οποιουδήποτε ρόλου, ακόμα και αυτού για τον οποίο μπορεί να γεννήθηκε.
Μια τέτοια νύχτα με τέτοιες σκέψεις ο ύπνος θα ’ρθει σαν ζαχαρωμένο φαρμάκι.
Αυτός ο εύκολος ύπνος που τιμάει μεμιάς ελαφριά και αιθέρια πνεύματα σαν και του λόγου μου. Έρχεται πάντα λίγο πριν τον καλέσω. Μ’ αγαπά και με ξέρει καλά. Κι εγώ του παραδίνομαι αμέσως κάτω από τα περιφρονητικά βλέμματα παλιών αγαπημένων φαντασμάτων που ενοικούν μόνιμα πλέον στις σκοτεινές γωνιές της κάμαράς μου. Σταματάω τώρα και χαζεύω όλες αυτές τις λέξεις που άπλωσα πάνω στο ανυπεράσπιστο κωλόχαρτο. Τις σιχαίνομαι. Τις βλέπω αραδιασμένες τη μία δίπλα στην άλλη και νιώθω ανίκανος να συλλάβω το φανερό τους προσωπείο, την καλυμμένη τους προστυχιά, τη ματαιότητά τους. Τις μισώ τόσο που καταλαμβάνομαι από τη μανία να γεννήσω κι άλλες, στριμώχνοντας όσο πιο πολλές μπορώ, έτσι που στο τέλος να τις δω να ασφυκτιούν, να σαλεύουν απελπισμένες η μια πάνω στην άλλη, να κουλουριάζονται από δύσπνοια, να κλαψουρίζουν παγιδευμένες, να ξεψυχούν.
Ως εδώ. Καταλαβαίνω πού το πάω και δεν πρόκειται να με εμποδίσω.
Μ’ αυτό το κατάφωρο μίσος μου για οποιαδήποτε Τέχνη δεν μπορεί παρά να οδηγηθώ από την πίσω της πόρτα στα κρυφά της σφαγεία, εκεί που ακόμη η αγάπη ελπίζει και ο έρωτας παίρνει μπρος σαν μοτόρι μηχανής του κιμά που περιμένει να περάσω στο χωνευτήρι του την καρδιά μου, πρησμένη από ψόφια λαγνεία, για να μου την ξαναπροσφέρει στις ματωμένες μου χούφτες. Μια λαμπερή τούφα από τα ξανθά μαλλιά της Μ.
Πριν συλλάβω οτιδήποτε, σκέφτομαι αμέσως την καταστροφή του. Για την ακρίβεια, η ανάγκη να καταστρέψω κάτι συγκεκριμένο μου δημιουργεί την επιθυμία να το γεννήσω.
Εκτροφείο ανάγωγων σκιών. Το θυμάμαι ακόμα. Εκεί μέσα ένιωσα πρώτη φορά τον εαυτό μου.

Απόψε κανείς δεν μπορεί να σε πείσει
Για κάποια ουσία που αναπνέει δήθεν
Πίσω απ’ τις μπαγιάτικες εικόνες
Δέξου τον πιο στεγνό ύπνο
Κι ως το άλλο πρωί εγώ θα σκαρφιστώ
Χίλιες αλλόκοτες ιδέες
Στιχάκια γνωμικά και μαγγανείες
Μπας και μπορέσεις να σταθείς
Ξανά στα πόδια σου

Φυλαγμένο στα σπλάχνα μου
Νερό της παραφροσύνης
Πηκτό πανάρχαιο
Τρικυμιάζει
Σωπαίνει
Οδύρεται
Ζητά ανέλπιδο
Ψυχές στην έρημο
Χείλη ολόστεγνα
Χώμα ξερό ανέραστο
Να το δροσίσει

Άχαρη μέρα
Στείλε ως εδώ
Βρόμικο αέρα
Βρόμικο φως

Παίξε για μας
Χάσε για μας
Σβήσε
Σβήσε για μας

Κακοντυμένη μέρα
Κάνε μας συντροφιά
Οδήγησέ μας τώρα
Ίσια στο πουθενά

Άχαρη μέρα
Μη σταματάς
Να μας δαγκώνεις
Να μας πονάς

Γέλα για μας
Κλάψε για μας
Σβήσε
Σβήσε για μας

Μου λείπει η μουσική
Μιας άχαρης διεστραμμένης μπάντας
Να εκτελεί χωρίς ντροπή και λύπηση
Κλαψιάρικα μπλουζ
Μπλουζ της Κυριακής
Σ’ εξοντωτικές πρόβες
Νύχτα και μέρα
Κάτω απ’ το στρώμα μου
Μου λείπουν οι βρισιές και τα υστερικά καμώματα
Των θεατών μιας ροκεντρόλ παράστασης
Οι γκρούπις με τ’ αναμνηστικά μουνάκια τους
Οι μαγαζάτορες με το απορημένο τους βλέμμα
Ο ανήσυχος εκστατικός ύπνος
Το χωνί
Το λάδι
Η έμπνευση
Δυο τρία κατοστάρικα να περάσω το βράδυ μου

Τρέμουν τα πόδια μου το σώμα μου δειλιάζει
Κάθε φορά που πλησιάζεις προς τα δω
Με ξεσηκώνεις με χαλάς και μ’ αναγκάζεις
Να μπω γυμνός στο ηλεκτρικό σου μακελειό

Μυρίζεις θάνατο μα εγώ σε γυροφέρνω
Δεν έχω δύναμη μακριά να κρατηθώ
Βάζω στην άκρη το μυαλό μου νικημένο
Μέσα στις στάχτες σου διψάω να βρεθώ

Σαν τότε που μας τρόμαζε το ήσυχο φεγγάρι
Σαν τότε που ματώναμε μαζί
Μόνοι σ’ ένα άγνωστο νεκρό πλανήτη
Ερωτευμένοι σχιζοφρενείς

Τρέχω συνέχει να κρυφτώ μακριά από σένα
Κι ενώ νομίζω πως μπορώ να γιατρευτώ
Πάνω σου πέφτω ξαφνικά κι απεγνωσμένα
Στα ηλεκτροσόκ σου προσπαθώ ν’ αντισταθώ


Γυρνά το βλέμμα του
Κι από μακριά
Πίσω απ’ τις ράχες των άστρων
Βλέπει το θάνατο κομψά να ανατέλλει
Λέει
Θ’ ανοιγοκλείσω τα μάτια μου
Και θα τον εξαφανίσω
Τα κλείνει τ’ ανοίγει
Και βρίσκεται με μιας
Στην αγκαλιά του
Ο ουρανός της Καζαμπλάνκα
Βαρύς τρομαχτικός κι ευάλωτος
Σαν τον ωκεανό των επιθυμιών μας
Το μαγικό καθρέφτη των ψυχών
Στιγμή δε σταματά να μας θυμίζει
Τις άπειρες και πιθανές διαδρομές
Που όλοι μαζί ή κι ένας ένας
Παραδομένοι σ' άξαφνους υστερικούς ανέμους
Αμίλητοι σκυφτοί
Θα διαγράψουμε

Λοιπόν εγώ δεν είμαι το τσιράκι
Του Αγίου Βαλεντίνου
Άστοργα λόγια
Μπορώ να υποσχεθώ
Βρόμικους στίχους κάτω απ' το φεγγαρόφωτο
Γλώσσες μαστίγια
Μικρόβια πυρκαγιές
Ναυάγια δευτερολέπτων
Μαυλιστικές διαδρομές
Στη χώρα των νεκρών φαλλών
Το άρωμα των θυμωμένων νυχτολούλουδων
Το θάνατο

Στη δροσιά μιας αναπάντεχης πολύχρωμης βροχής
Κάτω απ’ το φως του διαλυμένου φεγγαριού
Θα τραγουδάμε ξαφνιασμένοι το τέλος της αρχής
Με μελωδίες του παλιού καλού καιρού

Σε πολιτείες σκοτεινές κάτω απ’ τη γη
Καθώς η άνοιξη δεν θα ’ρχεται θ’ αργεί
Θα ερωτευόμαστε ο ένας τη σκιά του αλλουνού
Θα ’μαστε οι λίγοι οι εκλεκτοί κι οι τυχεροί

Οι δολοφόνοι βρίσκουν πάντα άλλοθι.
Όταν κόβουν τις μαργαρίτες
        μέσα απ’ τους αγρούς
        και βάφουν τις πεδιάδες κατακόκκινες,
βεβαιώνουν πως κατά λάθος εισήλθαν
        στα ξένα χωράφια.
Οι αγρότες τους κάλεσαν,
        για να διώξουν τα ζιζάνια
        και τα πουλιά που τρώνε τα σπαρτά τους.

Οι δολοφόνοι κατασκευάζουν πάντα άλλοθι.
Όταν ρίχνουν τις βόμβες
        μέσα στο πανηγύρι των λαών
        την ώρα των ονείρων τους,
Όταν σταματάνε τον υμέναιο
        και τη γέννα των νέων παιδιών,
Όταν στομώνουν τη φωνή
        της καρδιάς,
ετοιμάζουν εκπολιτιστικά καραβάνια
        δώρα δαναϊκά
μοιράζουν υποσχέσεις και συμπόνοια.

Οι δολοφόνοι οι πικροί
        σαν τους κεραυνούς
οι κατασκευαστές πολεμικών
        χαρτών
οι παραβιαστές των συνόρων
        της ηδονής μας.

Οι δολοφόνοι έχουν πάντα άλλοθι.
Κυκλοφορούν με ημίψηλα καπέλα
        μονόκλ στα αλλήθωρα μάτια τους.
Κινούν τη βακτηρία τους,
        όπως παίζουν τις τύχες των λαών,
Μειδιούν συμπονετικά
        μπροστά στα πληγωμένα μάτια.

Οι δολοφόνοι γυρίζουν πάντα
        στον τόπο του εγκλήματος
        και σκοτώνουν ό,τι έμεινε
        από ένα πικρό χαμόγελο.

Πάντα να αφήνεις τους άλλους
          να λένε όμορφος πως είσαι
          πως το χαμόγελό σου
          διώχνει τη νύχτα και τη μοναξιά
          και σπέρνει χίλια αστέρια∙
          να τους αφήνεις να παινεύουν
          τα ψιλά σαν χορδές
              μαύρα μαλλιά σου
              τις φωτεινές γραμμές αγάπης
          που κλείνουν τα μάτια σου
              τη δαψιλή σαν καρποφόρο αμπέλι
              πραότητά σου.

Δίνε την ευκαιρία σ’ άλλους
          να βεβαιώνουν
              την ομορφιά των λόγων σου
              το σπόρο τους που ρίχνεις
              πλούσιο όπως
              όταν σπέρνει βαθιές αυλακιές
              ακάματος αγρότης∙
          το βλέμμα το ερωτικό
              άσ’ το σ’ αυτούς
              που θέλγονται
              και σ’ ερωτεύονται βαθιά.

Πάντα να αφήνεις τους άλλους
          την εξυπνάδα σου να υμνούν
          το φωτεινό ανοιχτό σου μέτωπο
          τη σκέψη σου που γεννάει
          κάτασπρα περιστέρια
          τις ηλιαχτίδες της καρδιάς σου
          φως στο πηχτό σκοτάδι.

Πάντα να αφήνεις τους άλλους
          να μιλούν για την ομορφιά
              των στίχων σου
          και την αγάπη που χορεύει
              στους ρυθμούς σου.

Αριστερά του Φεγγαριού
την πρώτη μέρα του Μάη
σε δημιούργησα
με τον πιο ερωτικό στίχο 
μέσα στη μήτρα της ζωής.

Αριστερά του φεγγαριού
          πορεύεσαι
όμορφος κι ερωτικός
          ήπιος
          ήρεμος Ντον
με το γαρύφαλλο των ποιητών
          στο πέτο της καρδιάς.

α

Αριστερά του Φεγγαριού
Ατενίζω γαλήνιος τ’ άστρα
τις ατέλειωτες εναλλαγές
         και κινήσεις τους
     τους χορούς και τους πόθους τους.

Όλα για μας λάμπουν
         γράφοντας
Αριστερά του Φεγγαριού

β

Αριστερά του Φεγγαριού
Απέναντι στο πανσέληνο
         πρόσωπό του
               έζησα
στα μεγάλα σκοτάδια.

γ

Αριστερά του Φεγγαριού
         σε είδα καθισμένη∙
              ήσουν χλωμή.

Σε ζέστανα με τον ήλιο των ματιών μου
         και σ’ έβαλα
              στο κέντρο του Έρωτα.

δ

Αριστερά του Φεγγαριού
         Άκουσα τις πιο αρμονικές 
              και δυνατές μουσικές.
Είδα το φως περίλαμπρο.


Αριστερά του Φεγγαριού
Ο Λευκός Πύργος
Η σκέψη του Καραϊσκάκη
Τ’ απομνημονεύματα του Μακρυγιάννη
Το δημοτικό τραγούδι
Η πλατεία του Αγίου Βαρδαρίου
Οι δωρικοί κίονες του Παρθενώνα.

Αριστερά του Φεγγαριού
Η Ελλάδα καθρεφτίζεται.

η

Αριστερά του Φεγγαριού
Μεθύσαμε με το πιο αγνό
         κρασί των ιδεών.

ιγ

Αριστερά του Φεγγαριού
         χωρίς αποκλίσεις
         και κομπασμούς.

ιδ

Αριστερά του Φεγγαριού
Στην πιο ωραία γειτονιά
         της Άνω Πόλης
ανοίξαμε μεγάλους δρόμους,
         για να περνάει η λεβεντιά
         των καθαρών ματιών.

Αριστερά του Φεγγαριού
Στην πιο ωραία γειτονιά
         της Άνω Πόλης
ανοίξαμε μεγάλους δρόμους,
         του νου και της καρδιάς
              έχτισα.

κ

Αριστερά του Φεγγαριού
         Χορεύει η Θεσσαλονίκη
               γυμνή
         μες στο αυγουστιάτικο αλώνι.

Ο Ποσειδώνας όρθιος
         σε έκσταση.
κα

Αριστερά του Φεγγαριού
         Μύρισα δυόσμο και αγιόκλημα
         τη μυρωδιά του τσίπουρου
         της ρίγανης και του κρασιού
         ήπια νερό απ’ την πηγή
         έσπασα το καρπούζι μέσα του
         άκουσα ύμνους τ’ αηδονιού
               τον πόνο τον ανθρώπινο.

Πήρα ό,τι πόθησε η καρδιά
Πνεύμα και Ύλη πάντρεψα.

κβ

Αριστερά του Φεγγαριού
Βαθιά ενωμένοι
         και αδιαίρετοι
όπως το νερό
         στο Αιγαίο Πέλαγος.

Αριστερά του Φεγγαριού
Απ’ την άλλη μεριά
         την καλή μεριά του υφάσματος
              με γνήσια ούγια
                    ελληνική.
Απ’ την καλή μεριά
         της ζωής
         που μας την έκρυψαν
         με ολική έκλειψη ηλίου.

λδ

Αριστερά του Φεγγαριού
         Τρέχουν οι μεγάλες
               ιδέες
         πάνω σε πιτσιλωτά
               νεανικά άλογα.

Είναι δύσκολο να ανέβεις καβάλα
         στο καινούριο.

 
Έρχομαι από τα βάθη των καιρών
απ’ τους βυθούς ενός χαμένου κόσμου
ματαιωμένος εξερευνητής
ιππότης νικητής
ανεμομύλων
 
'Έρχομαι 
σέρνοντας τα πολύχρωμα κουρέλια μου
φορώντας
τα επινικελωμένα μου παράσημα
και πάνω στο κεφάλι μου 
—κορόνα
και δόξα των ονείρων της ζωής μου—
την άχρηστη λεκάνη του μπαρμπέρη
 
Έρχομαι τσακισμένος οδοιπόρος
γονυπετής μπροστά στο θαύμα της αγάπης σου
φώτισε με το βλέμμα σου τα σκοτεινά τοπία μου
ρίξε τα χέρια σου γεφύρια στο αχανές μου
βοήθησέ με πάλι να υψωθώ
μέσ’ απ’ τη δίψα των ψυχών
και το πανάρχαιο ρίγος των σωμάτων

Όμως
ποια να ’σαι Εσύ που αιφνιδιάζεις
—με τόση λάμψη τόση μουσική—
το σκυθρωπό βασίλειο της σιωπής μου; 
Που χείμαρρος φωτός εισβάλλεις ξάφνου
σ’ αυτά τα ειρηνικά σκιόφωτα όπου
χρόνια και χρόνια τώρα συντηρώ
τις λιγοστές αναιμικές μου μνήμες; 
Μ’ αυτή την εκτυφλωτική ομορφιά; Μ’ αυτή
την εκκωφαντική σου παρουσία; 
Τι ανακαλεί το βλέμμα σου στη μνήμη; 
Κι αυτό το αστραφτερό χαμόγελό σου
—σαν άξαφνη αστραπή σε μαύρο φόντο—
ποιο ανέφικτο υπαινίσσεται και ποιες
ακτές πέραν του χρόνου προφητεύει;

Στο φρύδι του γκρεμού με καρτερείς
και με χαμόγελο ήρεμο μου γνέφεις
ανύπαρκτα φτερά να εμπιστευθώ 
παγιδευμένες πτήσεις να τολμήσω

ο δικαστήριο σε καταδικάζει

Ρύπανες το άσπρο ατλάζι των νησιών
Τη δροσερή πανίδα των κοιλάδων
Τα ταχύπλοα ιστία των ανέμων
Τους μενεξέδες των επιταφίων
Της αυγής τα σήμαντρα στην αυλή του Πάσχα
Το ρόδι, το κυδώνι και το μοσχολίβανο

Σκότωσες τα δεκαπενταετή χαμόγελα της Άνοιξης
Φύτεψες το μαχαίρι σου στα στήθη των πηγών
Θόλωσες το χιόνι των παρθένων και τις λεμονιές των νυμφών
Πυρπόλησες την εναέρια γέφυρα των χελιδονιών

Γκρέμισες όλους τους μικρούς φράχτες των πρωινών πουλιών
Σώριασες την πολύχρωμη πόρτα του αδέξιου έρωτα
Έσπασες όλα τα εύηχα κρύσταλλα όλα τα εύθραυστα δάκρυα
Σάρωσες τα χρυσά διάττοντα αστέρια
Των παιδικών παραμυθιών  Πρόδωσες τα νερά
Τα κρίνα και τα κάνιστρα  Υπονόμευσες
Τους κήπους της αστροφεγγιάς και τους άυλους φάρους
Των υγρών μελανών σπηλαίων της νύχτας

Καταδικάζεσαι στους αιώνες των νεκρών φεγγαριών
Να περιφέρεσαι γυμνός στην ερημιά της Πομπηίας
Μέσα στην κρύα φωτιά να κρυώνεις
Μες στο ξερό νερό να διψάς
Μες στα φαντάσματα του έρωτα να μονάζεις

Ίσκιος στην ερημιά των στερεωμάτων
Χωρίς απόκριση
Χωρίς συγκομιδή

Κ’ έτσι, ακουμπώντας στο προσκέφαλό σου
στης ρέμβης σου το λίκνισμα αφημένος
μπήκα μέσα στο ίδιο τ’ όνειρό σου
είδα το φως σου
κι ό,τι 
μέσα στο φως σου ανθίζει

τη φοβερή απροσδόκητη ομορφιά σου
την κλειδωμένη ερμητικά στο σώμα

– σαν καταθαμπωμένος τυμβωρύχος

Ωραίο να ζεις μέσα στην Άνοιξη
Στο φως και των χρωμάτων τη σπατάλη
Στων αρωμάτων τη χλιδή
Στη λάμψη και τη φαντασμαγορία

Ωραίο να ζεις σαν τα λουλούδια που αναβλύζουν
Σαν τα πουλιά που ιχνηλατούν
Σαν τα σκουλήκια που ζητούν τον προορισμό τους

Ωραίο να ζεις ξαλαφρωμένος τ’ ουρανού το βάρος
Ωραίο να ζεις απολησμονημένος 
Ωραίο να ζεις τρυγώντας γήινες ώρες
Ωραίο να ζεις αντίπερα των άστρων

Ωραίο να ζεις πλησιάζοντας τις βρύσες
Ωραίο να ζεις ακούγοντας τις φλέβες
Ωραίο να ζεις με το ένα μόνο πρόσωπό σου
Ξεχνώντας το άλλο στο δικό του κόσμο

Ωραίο να ξέρεις – κι όμως να σωπαίνεις

Ν' απλώνεις ρίζες – κι όμως να βυθίζεσαι

Κι άξαφνα πρόβαλε στα μάτια μου απροσδόκητος
Ξένος – σαν άλλου ανέμου κι άλλου τόπου
Κουλουριασμένος στο σκοτάδι του, θανάσιμα 
Τραυματισμένος, αμετάπειστα απερχόμενος

Στ’ άδυτα βάθη του οι σημαίες μεσίστιες
Τ’ αγάλματά του σιωπηλά και τα μαντεία
Χωρίς φωτιά και τρίποδα και λάλον ύδωρ

Έρημος σαν εξόριστος θεός    Οδοιπορούσε
Διασχίζοντας τοπία γυμνά, πόλεις νεκρές, ακτές
Στην καταχνιά και το άλυτο μυστήριο βυθισμένες

Σταυρούς κι αποκαΐδια μελετούσε
Μνήματα κι ενθυμήματα νεκρών
Καπνό και σκόνη προπορευομένων

Αρνιόταν να συγκατανεύσει, αρνιόταν
Μ’ όλη τη δύναμη του στήθους του ν’ αποδεχτεί
Να δώσει τ’ όνομά του, να συναριθμήσει
Τον εαυτό του ανάμεσα στ’ ανεξιχνίαστα πράγματα

Αρνιόταν να συμπράξει δίχως όλα
Τα φώτα του αναμμένα, δίχως όλα
Τα μάτια του ανοιχτά – τα μέσα κι έξω

Δεν έστεργε τα ημίφωτα, τις σκιάσεις
Τα διφορούμενα σημάδια, τα εκμαγεία

Ζητούσε φως και σάρκα, λόγο και άρτο
Γνώση και γνώμη, στάχυ και σταφύλι
Το όρος Θαβώρ, τα ιμάτια σαν το χιόνι
Φωνή εκ του βάθους
Άρμα
Ελευθερία

Ξένος – σαν άλλου ανέμου κι άλλης φλόγας
Πανέρημος – χωρίς κοχύλι κι άστρο
Κάποτε σκέπασε τα μέσα του πηγάδι
Και φόρεσε ήρεμος το αθέατο πρόσωπό του

Φανερώθηκες στη νύχτα μου μ’ όλα τα φώτα σου
Τίναξες στο σκοτάδι μου τ’ άσπρα σου κρίνα
Μου ’δωσες φως και υπόσταση, τόπο και χρόνο
Σου χρωστώ που αναδύθηκα μέσα στα πράγματα

Σήκωσες τη βαριά κουρτίνα, φωταγώγησες
Πρωτόφαντες του ασύλληπτου εκδοχές
Διαστάσεις, περιγράμματα, μορφές τού αγνώστου

Ήμουν η προβληματική σκιά, έγινα ο πάσχων άνθρωπος
Ήμουν το ασώματο κορμί, έγινα πνεύμα ενσώματο
Σου χρωστώ που κατοίκησα τους γήινους χώρους

Σου χρωστώ την κατάκτηση των αισθήσεών μου
Τη φωνή των χωμάτων, τον ποδηγέτη μου ήλιο
Το πηγάδι, το φεγγάρι, το τραπεζομάντιλο
Το ψωμί, το κυπαρίσσι, το σπιτίσιο αστέρι

Σου χρωστώ που χάνεσαι στην απεραντοσύνη
Σαν το φτερό που στάζει φως, σαν το μαντίλι
Του χωρισμού, σαν το πικρό τραγούδι – και που
Επιστρέφεις την αυγή κομίζοντας ένα λαμπρό
Κοχύλι, ένα θαλασσινό πουλί, ένα ανθισμένο φύκι
Ένα κοράλλι από θαμπούς βυθούς, ένα πεφτάστρι

Σου χρωστώ τα θαύματα του καθ’ ημέραν βίου
Σου χρωστώ τα θαύματα με το υλικό τους βάρος
Σου χρωστώ την έξωθεν καλή μαρτυρία τού κόσμου

Σου χρωστώ την ενσάρκωση και τη διδασκαλία
Την προσευχή και τη φανέρωση
Της προδοσίας τ’ αργύρια, το λινό σεντόνι
Τη μαύρη βούλα του αίματος στο έναστρο στήθος

Σου χρωστώ που γεύτηκα το μέλι και το ξύδι
Σου χρωστώ που δέχτηκα τη ζωή χωρίς απόκριση
Σου χρωστώ που καθίδρυσα τη συντέλειά μου στ’ άστρα
Σου χρωστώ που καταθέτω ταπεινά τη γραφίδα μου

Σου χρωστώ που επιστρέφω με γαλήνη στον ίσκιο μου

Στους ήχους των βημάτων μου  Ποιος είσαι;
Ακούω το βάθος τής σιωπής σου ως ένα
Πηγάδι σκοτεινό ή ανάσα δέντρου
Ακούω την ύπαρξή σου σαν αγνώστου
Κι απόμακρου ουρανού το κατακρήμνισμα
Κι όμως το ξέρω, μ’ έχεις προσαρτήσει
Με κατοικείς, είμαι το σπίτι σου, έλα
Να ζεσταθείς, σου ανάβω την καρδιά μου

Δεν θέλω ανταμοιβή, δεν σου γυρεύω
Να μου φανερωθείς, σου ανοίγω κιόλας
Τη μυστική καταπακτή βαθιά μου
Να κρύψεις μέσα εκεί τα αινίγματά σου
Δεν σου ζητώ σημάδι παρουσίας
Δέχομαι τον πικρό καρπό της λήθης
Τη μοναξιά – την ερημιά των κόσμων

Σωπαίνω μέσα σ’ όλες τις σιωπές σου

Θα ’μαι το κάστρο σου ως στην έσχατη ώρα

Πώς να ξοφλήσω την οφειλή; Τι ν’ αντιπροσφέρω;
Δεν έχω τίποτα δικό σου  Χτυπώ την πόρτα σου
Σαν τον τυφλό οδοιπόρο που έχασε το σπίτι του
Σαν το ξυπόλητο παιδί που ψάχνει για τ' αστέρι του

Με δίδαξες την αλφαβήτα της ομορφιάς
Το συναξάρι της αγάπης
Τη μελωδία των ουρανών, την πέρα βοή των άστρων
Το μέσα φως των λουλουδιών
Τα έγχρωμα βάθη του όνειρου

Με δίδαξες να περπατώ με δυο κλωνιά παρηγοριά
Να σκύβω ν’ αφουγκράζομαι στα σφραγισμένα σπίτια
Ν’ αποστηθίζω των μανάδων τη σιωπή
Ν’ αναζητώ τ’ αχνάρια των απόντων
Να μελετώ περικοπές λησμονημένων προφητών

Με δίδαξες να συντηρώ το ανθρώπινο ζυμάρι μου
Να φέγγω πάντα μέσα μου με το αρχικό λυχνάρι
Να μην αφήνω τα κλαδιά να μου σκεπάζουν το άστρο
Ν’ αποκρυπτογραφώ σωστά τις δειλινές καμπάνες
Ν’ ακούω το βήμα του Χριστού στον έρημο ελαιώνα

Με δίδαξες ν’ αναζητώ τον σπόρο και τη ρίζα
Ν’ ακούω το ρήμα των καιρών και ν’ αποκρίνομαι
Να βάζω επιστροφής σημάδια μολονότι ξέρω
Πως χάνομαι σε μια φυγή χωρίς ελπίδα νόστου

Μα πιο πολύ με δίδαξες να ’μαι έτοιμος
Δίχως κηλίδα ή ρίγος – σαν τα βράδια σου
Όλος μι’ ανάερη μουσική, όλος σα φεγγαρόφωτο
Όλος αηδονολάλημα στα μαύρα κυπαρίσσια

Ήρθα λοιπόν Σαν άσωτος υιός Χτυπώ την πόρτα σου
Άφησε να περάσω το κατώφλι σου
Εκεί που δωδεκαετής είδα τα μάτια τού Θεού
Άσε να μπω στον κήπο των θαυμάτων σου
Να κατοικήσω μια στιγμή την πρώτη νιότη μου
Θέλω να πω
να θάψω εδώ
τα παιδικά μου σύνεργα

Θέλω να δω το πρόσωπό πριν θαμπώσει ο δρόμος
Θέλω ν’ ακούσω τη φωνή σου πριν πετρώσει ο χρόνος
Θέλω να πιω από το νερό σου πριν το πάρει η στέρνα

Είμαι για πάντα το παιδί σου∙ ψάξε με
Κοίταξε μέσα στο αίμα μου∙ θα δεις το φως σου
Σκύψε βαθιά στο στήθος μου∙ θ’ ακούσεις την ανάσα σου
Δώσ’ μου ξανά τη ρίζα μου∙ διψώ Μητέρα

Είμ’ έτοιμος  Είμ’ έτοιμος
Θα μείνω πάντα χώμα σου

I

Πρώιμα γεννήθηκα στη φλούδα των καιρών
Δεν ενσαρκώθηκα ολόκληρος
Έμειναν άνεμοι στις άκρες των χεριών μου
Ρίγη ουρανών στο δίχτυ των φλεβών μου
Ανεξιχνίαστο άπειρο στο στήθος μου όπου
Ιχνηλατούν τ’ οριακό σκοτάδι μου
Διάττοντες μνήμης

II

Κάποτε χάνω το πρόσωπό μου και μάταια ψάχνω
Να βρω σημάδια τόπου και χρόνου

Γίνομαι τότε κάτι σαν ένα ρίγος
Που διαπερνά τα πράγματα και τις εποχές τους

Σαν επιστρέφω τρέχω στον καθρέφτη
Αναζητώντας πάλι τον εαυτό μου

Ανακαλύπτω στο βυθό των ματιών μου
Ίχνη ξένων βλεμμάτων

III

Κρύβονται κι άλλα μυστικά στην ύπαρξή μου
Για παράδειγμα ο βόμβος των μελισσών
Το μνημειώδες κελάρυσμα των νερών
Νυχτερινών εντόμων φωταψίες

Όλα τούτα είναι σώμα μου και τα νιώθω
Όπως τα δάχτυλα ή τα χείλη μου
– αλλά ποιος είναι
Ο μικρός καμπούρης νάνος που διαβάζει
Στο κλειδωμένο υπόγειο της ψυχής μου
Μ’ ένα κερί μισοσβησμένης μνήμης
Μυστηριώδη έγγραφα προκτητόρων;

Κι όπως αργά βραδιάζει στο άδειο σπίτι
Ο ήλιος δύει μέσα στους καθρέφτες
Σε σιωπηλά κι απόμακρα τοπία
Βυθισμένα για πάντα στο σκιόφως

Τη νύχτα η πανσέληνος ταξιδεύει
Στα φόντα των παλιών πορτρέτων
Φωτίζοντας λευκές κόγχες ματιών
Που βλέπουν προς το παρελθόν τους

Μα την αυγή ένα κόκκινο σκαθάρι
Πυρπολεί τις εύφλεκτες κουρτίνες
Καθώς αθέατα χέρια παίζουν πιάνο
Μόλις σχεδόν θωπεύοντας τα πλήκτρα

Τυχαίνει κάποτε όμως ν’ αλαφραίνει η ύλη
Τότε θαλάσσια κύματα μπαίνουν στο σπίτι
Ή ξαφνικά αναδύονται βαθιοί ελαιώνες
Ή πρόσωπα που χάθηκαν πάλι επιστρέφουν

Ό,τι αγαπάς μπορεί να είναι λουλούδι
Λουλούδι η αγαπημένη μου
         Στα πέταλά του η ψυχή ανοίγει
         Στα σύννεφα απλώνεται
Το κρατώ στα χέρια μου σαν το μοναδικό μυστικό
Μέσα στη σκληρότητα
Δε θέλω να μαραθεί
Δε θέλω να φυλλορροήσει
Το σύμπαν θα σβήσει.

Μου δίνει δύναμη το απλωμένο χέρι
Μια ανοιχτή αγκαλιά με παρηγορεί
Φίλε,
Χαρούμενο θέλω να σε βλέπω
Το χαμόγελο να σκεπάζει τον τόπο των δακρύων
Η θλίψη και ο πόνος που κυλά σε σταγόνες
Χαρά και λάμψη ας γίνουν

Με το στήθος στην πάλη
Στον αγώνα
Στον πόλεμο της ζωής
Στον ΕΡΩΤΑ
Άσπρο περιστέρι το αύριο

Έφερα τη ζωή στα μέτρα μου
Έφερα τη ζωή ως την αγάπη
Έφερα τη ζωή ως το θάνατο
Έφερα τη ζωή μου στη φυλακή
Οδήγησα τη ζωή μου στο Θεό
Πάντα ζω
Υπάρχω
Ενεργώ
Ονειρεύομαι

Λογαριάζοντας τη ζωή
Στο σημάδι ξέφυγα
Σταμάτησα σε στιγμές απόλαυσης
Της ακοής το σκοτάδι με συντάραξε
Το απόλυτο τίποτα
Παράκουσα στης ακοής το θέλημα
Δεν είναι όπως τα σχεδιάζουμε
Α! το παράπονο
Το βάσανο
Η ζωή
Η ελευθερία

Ένας τόπος χωρίς ελπίδα
Λίγα δέντρα
Αγριεμένα κύματα
Πουλιά ματωμένα στον ουρανό
Αγωνίζομαι
Χρόνια σκοτεινά
Τον εαυτό μου αγγίζω
Μαθαίνω τη ζωή
Ταξιδεύω
Αποζητώ τη σκιά

Της αστραπής η λάμψη στο βουνό
Προμηνύει τη χαρά που προσμένω

Στη φούχτα της η κοπελιά κρατάει
Τους ήχους της φύσης
Ο αγαπημένος της απ’ το βουνό
Ποιήματα της στέλνει με το θρόισμα των φύλλων

Άθως ένα βουνό
Απομονώνεσαι
Ξεφεύγεις από τη σκληρότητα
Η ψυχή αδειάζει, αλαφρώνει
Από τον πόνο
Το θυμό
Τη ζήλια
Τη μοχθηρία
Το άγχος
Την πίεση
Σου δίνει καθαρότητα στη σκέψη
Απομακρύνει την ομίχλη του μυαλού
Της ψυχής
Να φτάσω στην κορυφή του
Να αγγίξω τον ουρανό
Που αγναντεύει την καθαρότητα του κόσμου που σκεπάζει

Τις αλυσίδες στη σκέψη μου δεν αντέχω
Εχθρός μου το είναι μου
Στις αποφάσεις 
Του «θέλω»
Το καλό και το κακό αντιπαλεύουν
Τη ζωή μου δεσμεύουν
Η ελευθερία φυλακίζεται
Αντίσταση στην λαμπερή αίσθηση
Δεν σταματώ
Φτάνω στο τέλος
Το μπορώ
Είμαι ελεύθερος

Κακό στον εαυτό σου κάνεις
Όταν
Το μίσος
Ο θυμός
Η οργή
Η θλίψη και οι ενοχές
Το νου θολώνουν
Παιδεύεται η σκέψη
Όταν ο φόβος σε κυριεύει
Μην κάνεις αυτά που οι άλλοι
Δεν θέλεις να σου κάνουν

Ψάξε τον άνθρωπο
Ψάξε για τη χαμένη σου εκτίμηση



Οι κραδασμοί της μέρας ανεβάζουν
τα σχοινιά της προκυμαίας
Σβουρίζουν οι σταγόνες του νερού, αποπλέοντας,
στις επιφάνειες των βρεμμένων φύλλων
στριφογυρνώντας εξατμίζονται
καθώς τις μεγεθύνει
ο απροσδόκητος φακός του ήλιου
Πίσω μας, μέσα στις σκόνες μέσα στα σύννεφα
περνούν τα λεωφορεία
Κουλουριασμένη η θάλασσα αστράφτει
στο σουσάμι και ξετυλίγεται ρυτιδωτά
σχεδόν ερωτικά στο πρωινό κρεβάτι
Κόβει στα δυο η πλώρη το ασήμι


Μες στους καπνούς απ' τα τσιγάρα των νεκρών φαντάρων
μες στις μεταλλικές κραυγές τους: βγάλτα όλα
καθώς διασταυρώνονται λεπίδες
πλούσιων λάμψεων απ’ τα χοντρά μπριγιάν
στα δάχτυλα του τραπεζίτη που χειροκροτεί,
μέσα στα λαίμαργα βλέμματα ανυπόμονων εφήβων
που δεν αντέχουν πια, βιάζονται να γδυθούν
προτού ξεσπάσει η έκρηξή τους,
πάνω στο παλκοσένικο το κατατρυπημένο
από τα λαμπερά σαγόνια των ψεύτικων σουτιέν
δίνω ρυθμό στο πιο σκληρό στριπτίζ της ιστορίας
παίζοντας ασταμάτητα στα κύμβαλα των Βαλκανίων
ένα παλιό ρεφρέν των Νέγρων του Σικάγου

Με βάναυσες χειρονομίες ανεβαίνουν υπερπλήρη τ’ άχτιστα ασανσέρ στα ημιτελή ρετιρέ των διώροφων ονείρων. Η τροχιά της επιθυμίας τους σχίζοντας στα δυο την καρδιά του μπετόν. Ανελκυστήρες της συσσώρευσης του κενού που αρμενίζουν στα φραγκοδίφραγκα της αντιπαροχής. Εξακοντίζοντας μέχρι την οροφή του συρματοφόρου ηλεκτρόπληκτου αττικού ουρανού την ξεραμένη μυρουδιά του σπέρματος των αγροτικών αναμνήσεων: συνουσία των πηγαδιών, χωραφάκι του άστεγου έρωτα.

Τις σπαταλημένες κραυγές της δονούμενης μπετονιέρας του οικοδομικού οργασμού σκεπάζουν τα χαρούμενα μπιντέ της ιδεολογίας. Στους θορύβους του νερού πνίγονται τα εκτρώματα των ανελέητων υπογείων. Πέντε σκαλοπάτια εισόδου από φτηνό μάρμαρο σιγοντάρουν το σκοτεινό κλιμακοστάσιο της κοινωνικής ανόδου.

Στους ιλαρούς δρόμους κομψοί, αποφεύγοντας τους προφυλακτήρες των ευρωπαϊκών αυτοκινήτων, βιαστικοί στις γειτονιές των πεζών, περνούν φρεσκολουσμένοι οι ποιητές των υψηλών ανατάσεων

Τέχνη, σεμνό τέκνο εσύ της αντιπαροχής
άκου, στο ντουβαράκι σφυριχτό το τραγούδι του σκόρου
τα πάντα τα μασά, κανέναν δεν αφήνει
ξύλα, υφάσματα κι εικόνες σαστισμένες                     

Δεν υπήρχαν πιο παράφωνα πλάσματα
στον κόσμο από τις Σειρήνες.
Κάποιος κουφός όμως θα πέρασε
πρώτος από τα μέρη εκείνα
που ξεκίνησε την ιστορία αυτή
για το σαγηνευτικό τραγούδι τους.
Χάθηκαν όλοι όσοι ακολούθησαν
μάταια προσπαθώντας να συγκρατήσουν
αυτό που χάνεται όσο και αν ακούς.
Επαληθεύθηκε έτσι η φήμη τους
όπως και σε ανάλογες περιπτώσεις.
Ποιος θα τολμούσε τώρα πια 
να αμφισβητήσει τέτοια υπόθεση.
Ο Οδυσσέας αγνοούσε τις Σειρήνες
αλλά γνώριζε τους ανθρώπους.
Στα αφτιά των συντρόφων του
το κερί τα στόματά τους βούλωσε.
Τίποτε δεν θα είχαν να πουν
ενώ εκείνος θα είχε αποδείξει
ότι και το πιο σαγηνευτικό
τραγούδι δύσκολα γλιτώνει
από σφιχτά δεμένο άνθρωπο
που δεν θέλει να ακούσει.

Ο ξερός, βιαστικός κρότος της πένας
διασχίζει την αρυτίδωτη επιφάνεια του χαρτιού
– μια μηχανή καϊκιού στη δικιά της θάλασσα

ο θόρυβος τρομάζει τ’ άγρια κοπάδια
των λέξεων που ορμητικά ξεχύνονται
προς το βυθό και χάνονται
αφήνοντας πίσω τους σύννεφα μελάνης

συσκοτίζοντας τη φυγή τους
σαν τις πονηρές σουπιές
που χάνονται για πάντα
απ’ την ολιγωρία του άναρθρου ψαρά


Όπως γυρίζουν οι τροχοί ζαλίζεται
το φως και πέφτει ανάβοντας
φωτιά από λάμπες
που ξενυχτούν λιώνοντας το κερί
από το ομοίωμα της ημέρας
μέχρι να φανεί στο χάραγμα
της κερήθρας μέλισσα φωτεινή
που φτερουγίζει ανθολογώντας μέλι
από τα λόγια της ημέρας.

Ένα τείχος σινικής μελάνης εγγράφει
τα άκρα στα οποία φτάνουν οι φωνές
φτερουγίζοντας από χάρτινους πύργους
καθώς ορθώνονται στα αρχαία θεμέλια
ξεχασμένων βιβλίων που τα έχουν θάψει
ζωντανά ενώ πηχτό ακόμη μέσα τους
ακατάληπτα κυλούσε το σκοτεινό υγρό
σπιλώνοντας ρυθμικά λευκές σελίδες
που, αν ήταν δυνατόν, ατσαλάκωτες
θα κυμάτιζαν παραδίδοντας αμαχητί
τους σημειοφόρους στον αναγνώστη

Οι προβολείς των στρατιωτικών αυτοκινήτων
λεκιάζουν τους λευκούς τοίχους των εκτελεσμένων

Βαθύτερα μες στο σκοτάδι το μέλλοντος
με σπρώχνουν τα φλας των φωτογράφων

Στο φως των γονατισμένων μαύρων φορεμάτων
στην υγρή αγκαλιά του χώματος
καθώς ξεπλένονται κορμιά μελανιασμένα

ένα σαπούνι ξέφυγε στ’ αυλάκι του, κυλάει,
πάνω του κάποια μέρα
θα γλιστρήσει το καθεστώς

Κανείς τους δεν αμφιβάλλει για εμένα
ενώ περιμένουν
(μήπως σας καθυστερώ;)
απαθής να καταπιώ το κώνειο
χωρίς φόβο, χωρίς καν δισταγμό

Τέτοιες στιγμές εκλιπαρούν ειρωνεία

Αφού κι εκείνοι που θα μείνουν γνωστοί
απλώς ως πρόδρομοί μου
με καταδιώκουν στα όνειρα
με παρακινούν
να βάλω τέλος στην εποχή τους
κλειδώνοντας και πετώντας ψηλά
στον αέρα το κλειδί

Ποιος θα το πιάσει όμως
πριν χαθεί
στην ματωμένη καταπακτή
από όπου ανασύρει το νεογέννητο
με το ένα της χέρι η μαμή

Αν στον αέρα δοκιμάσει
να πιάσει με αυτό το χέρι
το κλειδί

ένα από τα δύο θα πρέπει να της πέσει, νομίζω


Λυπάσαι που δεν προλάβαμε καθόλου
να συναντηθούμε πριν μου γράψεις
αποχαιρετώντας κάθε ελπίδα γνωριμίας
Λυπάμαι έναν τόσο σύντομο χωρισμό
που αποκλείεται κανείς να θυμάται
Λυπάσαι που δύο γράμματα ταυτόχρονα
διέσχισαν την απόσταση που μας χωρίζει
διπλασιάζοντας την απομάκρυνσή μας
Λυπάμαι που αν ήμασταν μαζί
δεν θα υπήρχε ούτε ένα γράμμα

Απ’ το μολύβι μαύρισαν τα μεσημέρια μου
που για φεγγάρι τούς παραστάθηκε
αλευρωμένο πρόσωπο μέσα στις κιμωλίες
στη γλώσσα πάνω ψάχνοντας
το μαλακό σπυρί που λάμπει
πάμπλουτο, φυτρωμένο φως

Χειρόγραφος ο ήλιος, αργυραμοιβός
στο ασημένιο φως τη μέρα ξεθωριάζοντας
όπως γλείφεται στα πόδια αστρολόγων
κορώνα γράμματα καθώς παίζουνε
ενός ανεξαργύρωτου νομίσματος τις λάμψεις
που αναβοσβήνουν στα θρεμμένα μάγουλα
στα μπράτσα με τις ρυτίδες της δίαιτας
στα παχιά βλέφαρα που τρεμοπαίζουν
καταμεσήμερο οι νοικοκύρηδες των ονείρων

Ώρες που χόντρυναν από το άδικο φαΐ
κακοπηδημένες, στερημένες από ψωμί
χωρίς κανένα πια ενδιαφέρον 


Ονειρεύτηκα ένα γράμμα σου στρογγυλό
όπου χωρώ μέσα του ολόκληρος
από το κενό μηδέν του κέντρου
κυκλικά σε ίση απόσταση γύρω μου
διαβάζοντας το χωρίς τέλος μήνυμά σου
με σωσίβιο και θηλιά στον λαιμό
και ήθελα να μου εξηγήσεις γιατί
πρέπει να κοιμάμαι όταν ονειρεύομαι
με μάτια που κοιτάζουν μέσα τους
τι απέμεινε που δεν αφαίρεσε η ημέρα
όταν τα βρίσκει συνεχώς ανοιχτά
αλλά απέφυγες να μου πεις
πριν εγκαταλείψεις το όνειρό μου
με την υπόσχεση ότι θα μου γράφεις
αν και ξέρεις ότι κάθε βράδυ
οι διευθύνσεις στα όνειρα αλλάζουν

Στα πεδία της φαντασίας με τα μυτερά αγκάθια τους
ματώνει η αλήθεια
γεμίζουν δάκρυα τα μάτια στο χαρτί
και τη μελάνη
ακόρεστα απομυζούν από την πένα

καθώς εικόνες αυτοκίνητες τσαλακώνονται
στα σιδερωμένα σεντόνια της ασφάλτου
όπου ξυπνά μια γυναίκα που μέσα της
μαλάκωσε το ελατήριο τού έρωτα

στο τίναγμά του παρασύροντας, όπως φυσά ο καιρός
τα μαύρα στίγματα τού μυστικού ιλίγγου ασκητών
πάνω στα απλωμένα ασπρόρουχα

Τώρα, αταξινόμητη καρποφορία γεγονότων
πάνω στο μάρμαρο μια φανερώνεται η εικόνα
του ψωμιού που το θηλάζει το αλεύρι
μια κρύβεται σε δάχτυλα ζυμωμένα με κιμωλίες

Ενώ αυτούς που περπατούν σταθερά
με τα πόδια στα σύννεφα
και το κεφάλι στη γη
τους ακροβολιστές τού ύπνου με το χαραγμένο σώμα
καταδιώκουν όσοι ζουν πίσω απ’ το σκοτάδι
στα ρηχά του αδίστακτου λάθους που κανείς δε θυμάται
σε κοιτώνες για δεσμοφύλακες και μπράβους της λήθης

Και πάλι απ’ τις σχισμάδες της πολιτικής οικονομίας
φυτρώνουν αγριεμένα τα ποιήματα
με τις κραυγές της επανάστασης
κλεμμένες απ’ τους θαλάμους
και τα εγχειρίδια των βασανιστών
με τις κραυγές του έρωτα ξεσηκωμένες από τα τρυφερά
αφτάκια των παιδιών

Ταξιδεύουμε πάνω σε πελώρια γραμματόσημα
που συνδέουν τις εποχές
μουσκεύουν στους ατμούς του νερού στον αέρα
στεγνώνουνε για λίγο πάνω από την έρημο
κι όταν σαπίσουν τα μικρά δοντάκια τους
συντρίβονται στο έδαφος
το γράμμα φτάνει – περνάμε στη νέα εποχή

Όταν μας γράφει κάποτε τις νύχτες
άφωνος παραμιλά
φωνάζει μόνος του μες στο κλειστό του στόμα

Δε μπορεί
μια μέρα μας φέρνει πιο κοντά: εκεί που είμαστε

Κάθομαι ήσυχος και βόσκω στο λιβάδι μου
όταν από αέρος εμφανίζεται ο εχθρός
ο ουρανός χειρόγραφος από βομβαρδιστικά
η εξοχή ασπρίζει σαν τετράγωνο δωμάτιο
κι οι βόμβες – ρήματα τσακίζουν το τραπέζι μου
βυθίζονται στο πάτωμα στο χώμα
αφήνουν θραύσματα στους τοίχους
έτσι που να μη μοιάζει πια
τούτος ο χώρος για λιβάδι

Ποιος δεν θυμάται εκείνο το ποίημα
για Έλληνες που ξέχασαν
τον έρωτα, τον Αϊ-Γιώργη Οιδίποδα
στο στόμα σαν θηρίο τον πατέρα του καρφώνει
την γλώσσα της μητέρας του να παντρευτεί
ελεύθερα
Ζει ο βασιλιάς, στις θάλασσες τον ψάχνει
γοργόνα ηλίθια, κόρη του και αδελφή

Ποιος δεν θυμάται εκείνο το ποίημα
για Έλληνες που ξεχάστηκαν στο παρελθόν
ή που ξεμάκρυναν στην διασπορά μιας άλλης γλώσσας
μίκρυνε κι άλλο η μεγάλη πατρίδα
μπούκωσαν τους στενούς φάρυγγες αρχαία ρητά
«Παν μέτρον άριστον» τώρα ακούς
Σφίγγα ανέραστη και αναλφάβητη Παρθένος
πώς άραγε θα ’κανε παιδιά
χωρίς να αντιμιλούν

Ποιος δεν θυμάται εκείνο το ποίημα
που έτσι αρχίζει ακριβώς

Στο τέλος όλα κρίνονται, του λένε.

Τη μάνα του όμως θυμάται
να τον κυνηγά μικρό
Έπειτα μέρες γιορτών
το πήγαινε έλα των μεγάλων σε δωμάτια στολισμένα
Μια εποχή που πλάταιναν οι δρόμοι
από τα έξοχα σούρτα φέρτα
των κοριτσιών στις εκδρομές
Τότε που ο κόσμος ακόμη μάθαινε γράμματα
καλλιεργώντας τα ονόματα των φυτών

Ενώ εκείνος στην πυκνή φυλλωσιά των σελίδων
όπου κρυβόταν αποκλείοντας τον ήλιο
μια φράση ανακάλυψε που τον συνεπήρε
και κύλησε μαζί της γλιστρώντας
στις αγέραστες ρυτίδες λευκής κολόνας
τυλιγμένης στο αρχαίο αμπέλι
που για να σώσει την σταφίδα του
με πολλές στροφές ζάρωσε
την ευθεία παλαιάς εθνικής οδού

Στριφογυρίζοντας ακόμη πάνω της
και όσο κινδύνευε να χαθεί
τόσο πιο κοντά της ερχόταν

Χρόνια υπόγεια πλημμυρισμένα στόματα
σε πνιγηρό αέρα αδιαφορώντας
για μια θάλασσα ανάλατη από τις βροχές
καθώς ακατανόητα απομακρύνθηκαν φίλοι
που ευλογία ή κατάρα τους πήρε την φωνή
και λέξεις ξένες φύτρωσαν στην γλώσσα τους

Ύστερα μέρες ανιαρές, ανίατες
αναπηρίας και δόξας
Στο τέλος, του λένε, τότε όλα κρίνονται
όμως εκείνος θυμάται την αρχή 
και τα καθέκαστά της

Ας ξέχασε όσα διάβασε
σε πρόσωπα ανεξίτηλα ή βιβλία
και αν έγραψε, τα όσα το ’30
η γενιά του έγραψε
κάτω από πέτρες που ανασήκωσε
σκαλίζοντας το ξεραμένο αμπέλι
αναζητώντας μία γραφή πιο υγρή
δροσερότερη από το νερό

Πού επομένως βρίσκεται, στο τέλος ή στην αρχή
αυτό που περισσεύει
και σε ποιον ανήκουν όσα θυμάμαι
τα λίγα αυτά τα λόγια


Το μυρωδιόφωνο έπαιζε παλιές αξέχαστες ευωδίες
Χιλιάδες παιδιά πλημμύριζαν τις σελίδες του δρόμου
Κόκκινες μπάλες σκαρφάλωναν ορμητικά τους τοίχους
Οι γειτονιές ταξίδευαν πάνω σε στρώματα βασιλικού
γαριφαλιάς παπλώματα και γινωμένα ρόδια
Σκλαβώνει ένοπλη η μνήμη την νεκρή ζωή
Φωνές, μυρίσματα, τρεχαλητά, τσιμπήματα και πάρε-δώσε
Όμως καθώς ο καιρός υφαίνει τα νομίσματά του
καθώς ο καρπός μελετά την ωρίμανσή του
και ο μοχθηρός μπακάλης καιροφυλακτεί και τρέμει
όσους ταΐζει ο μάγερας το νόστιμο φαΐ
Έτσι
χαλά η βελονιά στο παλιοΰφασμα του χρόνου 
σπάει η πετονιά, το δόλωμα δεν πιάνει
σαπίζει η μαύρη η μηλιά μέσα στα παραμύθια
και μόνοι μας πια πρέπει να απαιτήσουμε
τις δικές μας μυρουδιές


Από ψηλά ξετυλίγονται χειρόγραφα
λόγια στην αρχή και έπειτα κείμενα
ψηφιδωτά στην πέτρα των συμφώνων
τοιχογραφίας με φωνήεντα διαφανή
παράθυρα όπου διαθλάται το φως
εμφυσώντας ανάσες πνεύματος
όσων πιστεύουν στο αμετάβλητο
των ρημάτων που εντειχίζονται
την τύχη των υποκειμένων
αχειροποίητα προσανατολίζοντας
μια πομπή λέξεων προς τα πάνω

Το πώς φτιάχνεται το ψωμί
δεν είναι άλλη ιστορία

Επειδή στις λέξεις
φανερώνουν τις επιθυμίες τους τα πράγματα
τα υλικά του δεν πειράζει
αν δεν είναι πάντοτε απολύτως αγνά
Αρκεί να υπάρχει καλή μαγιά
γιατί αλλιώς καθόλου δε φουσκώνει

Για να ψηθεί 
απορροφά θερμότητα από ξύλο και κάρβουνο
ηλεκτρισμό και κάθε υλικό
που ξοδεύεται στο κρύο
Κάποτε είναι πολύ νόστιμο
κάποτε μετά βίας θυμίζει την καταγωγή του

Την πιο μεγάλη σημασία όμως έχει 
–πράγμα που καθορίζει αν το ψωμί είναι καλό
κι αν το ψωμί είναι ψωμί–
το αν και ποιον χορταίνει
Το πώς τρώγεται
είναι σε όλους γνωστό

Έτσι μαθαίνουμε τι είναι ψωμί:
τρώγοντας 

Γεμάτος φαγητά ο νους του
το ένα του χέρι γύρισε κουτάλι
οπλοφόρο που ανασκαλεύει
αδυσώπητα το σκοτεινό τσουκάλι
καρυκεύοντας οξύτατα τα μάτια του
με συνταγές περίφημες
πηχτή η φασολάδα ξεπερνά
την συνωμοσία των μπαχαρικών
σκάζει στις μυρουδιές η γλώσσα του
από ωραία και τρανά φαγητά
μόσχο, ροδόνερο και θυμαράκι
στο προσκλητήριο του ποιος αργεί
όταν μαγειρεύει στο λευκό το κόκκινο
το μαγαζί του μέσα
τούτος εδώ ο μάγερας του κόσμου


Εδώ δεν είναι τόπος να πλαγιάσουμε.
Τ’ αγκάθια τσιμπούν και τα τριβόλια κολνούν και προδίνουν.
Το λασπωμένο ρέμα, όλο κουνούπι και κακό.

Εδώ δεν είναι τόπος να ξανάρθουμε.
Έχτισαν κι άλλο σπίτι, βλέπω το φως στο παράθυρο.
Ο χωματόδρομος περνάει σχεδόν δίπλα μας.
Ζευγάρια επιστρέφουν με το μοτοσακό.

Εδώ δεν είναι τόπος να ησυχάσουμε.
Αυτό το ρεμπέτικο μου χάλασε όλο το κέφι.
Βουρκώνει το μέσα μου καθώς σ’ αγκαλιάζω.
Μου κάνει κακό ν’ ακούω για ξενιτεμούς.

Εδώ δεν είναι τόπος για μας.
Ακόμη κι η εξοχή έχει τον τρόπο της να μας πληγώνει.



Εκείνοι που μας παίδεψαν βαραίνουν μέσα μας πιο πολύ,
όμως η δική σου τρυφερότητα πόσον καιρό ακόμα θα βαστάξει;
Ό,τι μας γλύκανε το ξέπλυνε ο χρόνος κι η συναλλαγή∙
εκείνοι που μας χαμογέλασαν βουλιάξαν μες στα πιο βαθιά πηγάδια
και μείναν μόνο εκείνοι που μας πλήγωσαν,
εκείνοι που αρνήθηκαν να τους υποταχτούμε.

Εκείνοι που μας παίδεψαν βαραίνουν πιο πολύ

Ό,τι κι αν κάνει το δοντάκι του γραμμόφωνου,
άλλο τραγούδι δεν μπορεί να τραγουδήσει∙
κι ό,τι να πούμε και μεις, όσο και να σπαράξουμε,
την ίδια επωδό θα προσθέτουμε πάντα
στο αιώνιο παράπονο.

Όμως πώς να το κρύψω, πώς να μην το πω,
που σε περίμενα κι απόψε δυόμισι ώρες,
που σε περίμενα κι απόψε μες στο κρύο,
και τα κεντράκια της πλατείας να ξεφαντώνουν,
τα κυριακάτικα ζευγάρια να χορεύουν,
διαρκώς ν’ αδειάζουν τ’ αυτοκίνητα παρέες,
και μόνο εγώ να στέκω ολομόναχος,
εγώ – κι ένα ποντίκι ψόφιο μες στο δρόμο.

Πώς να το κρύψω, πώς να μην το πω,
με πόση πίκρα γράφτηκαν αυτοί οι στίχοι,
με πόσο παίδεμα, με τι καημό,
αυτοί οι στίχοι που επιπόλαια τους βρίσκετε
συνηθισμένη επωδό στο αιώνιο παράπονο.


Μες στα ψυχρά παγωμένα γραφεία
ακούστηκε μια μέρα κάποια φυσαρμόνικα.
Το δειλό της τρεμούλιασμα ξεχύθηκε σ’ όλο τον όροφο,
μπερδεύτηκε με τα πρωτόκολλα και τις ενστάσεις.
«Ποιος παίζει τόσο όμορφα;» αναρωτήθηκε η δακτυλογράφος
και κάτι ξύπνησε μέσα της απ’ την πρώτη της άνοιξη.

Μα φαίνεται πως κάποιος διαμαρτυρήθηκε
κι η φυσαρμόνικα δεν ξανακούστηκε πια.


Σπασμένες μέσα μου εικόνες ανταπόκρισης,
ρήμαγμα μέσα σε ξένες αγκαλιές,
απελπισμένο κρέμασμα από λαγόνια ξένα.

Πέσιμο εκεί που μοναχά η μοναξιά οδηγεί:
να υποτάξω ακόμα και το πνεύμα μου,
να το προσφέρω σαν την έσχατη υποταγή.
Τώρα που βρήκα πια μιαν αγκαλιά,
καλύτερη κι απ’ ό,τι λαχταρούσα,
τώρα που μου ’ρθαν όλα όπως τα ’θελα
κι αρχίζω να βολεύομαι μες στην κρυφή χαρά μου,
νιώθω πως κάτι μέσα μου σαπίζει.


«Τα μάθατε; Ο τάδε το και το».
Έτσι μια μέρα θα ’ρθει κι η σειρά μας
μια αστοχία, μια κακιά στιγμή,
και κουρελιάζεσαι για όλη τη ζωή σου.

Θεέ μου, φύλαγε απ’ την κακιά στιγμή,
κάνε ν' αργήσει η αναπόφευκτη στιγμή,
που η νέμεση χαρίζεται στους κουτσομπόληδες
και κάνουν γλέντι την καταστροφή μας.


Το χειμώνα χωνόμασταν σ’ ένα γιαπί
το είχαμε σα δικό μας
ανάλογα με τον καιρό
αλλάζαμε δωμάτιο.

Την άνοιξη στρώναμε 
το στρατιωτικό σου μπουφάν
οι εξοχές της Σταυρούπολης
μοσκοβολούσαν θυμάρι.

Μια δυο φορές που λείπαν οι δικοί μου
σε κουβάλησα σπίτι
με τάραξες στα δαγκάματα
ύστερα λεηλατήσαμε το ψυγείο.

Χωρίσαμε παραμονή του Αϊ-Δημήτρη
σου αγόρασα μια μπλούζα ζιβάγκο,
σε κέρασα για τελευταία φορά μπουγάτσα –

και τώρα πάλι φτου κι απ’ την αρχή.

Κάθε φορά που έρχεται ο στόλος,
το λιμάνι ντύνεται τα ψέματά του,
επισκευάζει τα κορίτσια του,
σημαιοστολίζει τις ραγισματιές του,
κι εσύ ξεχνιέσαι σ’ αγκαλιές ψιμυθιωμένες,
σε γέλια δανεικά για μια στιγμή.
– Πόσο κοστίζει εδώ η τρυφερότητα;
– Ένα δολάριο «σ’ αγαπώ»,
δύο δολάρια «τι γλυκά μάτια που έχεις»,
«χρυσό μου, λέκιασες τ’ ωραίο σου πανταλόνι».
Κι ύστερα, όταν βγαίνεις μεθυσμένος
και μέσα σου τρεκλίζουν όλα τα παράπονα –


Φυσούσε ένας διαβολεμένος βαρδάρης.
Καταφύγαμε σε ένα αχούρι.
Βολευτήκαμε όπως όπως στα άχερα και τους ψύλλους.

Ένιωθα σα να ήμασταν στη φάτνη της Βηθλεέμ.
Μόνο που αντί για ουράνιες μελωδίες
ένας μπανιστιρτζής μάς έκοψε πάνω στη γλύκα.



Φυσούσε ένας διαβολεμένος βαρδάρης.
Καταφύγαμε σε ένα αχούρι.
Βολευτήκαμε όπως όπως στα άχερα και τους ψύλλους.

Ένιωθα σα να ήμασταν στη φάτνη της Βηθλεέμ.
Μόνο που αντί για ουράνιες μελωδίες
ένας μπανιστιρτζής μάς έκοψε πάνω στη γλύκα.


Ανοίγεις και κλείνεις σα λουλούδι.

Έρχομαι – μουδιασμένος με υποδέχεσαι,
κρατάς τα μάτια επίμονα χαμηλωμένα,
ύστερα λίγο λίγο ξεθαρρεύεις,
αρχίζεις να μιλάς με τρυφεράδα,
τα μάτια χρωματίζεις με ιλαρότητα,
ω πόσο εγκάρδια έγινε η κάμαρη,
δε θέλω γλύκισμα, η κουβέντα σου μου αρκεί.

Μα αν ξεχαστώ και κοιτάξω το ρολόι,
και δείξω μέριμνα για τις δουλειές του κόσμου,
σβήνεις σιγά σιγά την ομιλία,
αρχίζεις να μουδιάζεις λίγο λίγο,
σα να ’μουν ξένος μ’ αποχαιρετάς,

και κλείνεις, κλείνεις σα λουλούδι.

φίλος ποιητής, διευθυντής εταιρείας
μού στέλνει τα ποιήματά του με τον κλητήρα του

ω Ποίηση
πώς δέχεσαι να σε υπηρετούν διευθυντές

Ολόκληρος στον έρωτα δοσμένος,
άλλη χαρά δεν έχω παρά μόνο
στην άγρια σου ματιά να κρυφολιώνω
και να σου είμαι πάντα υποταγμένος.

Κι όταν στα πόδια σου γονατισμένος,
τ’ απελπισμένα χέρια μου απλώνω
κι εσύ με διώχνεις, νιώθω τέτοιον πόνο,
που ευφραίνομαι, σα σκύλος κλοτσημένος.

Σκληρό αγόρι, όσο με πληγώνεις,
τόσο και πιο πολλή χαρά μού δίνεις∙
σκιρτά η ψυχή μου όταν τη ματώνεις

και τρέμει από φόβο μήπως γίνεις
πιο τρυφερός μια μέρα – γιατί ξέρει
να χαίρεται μονάχα αν υποφέρει.

Η νύχτα το ’χει απόψε να εκμαυλίζει
μπερδεύοντας τα βήματα στη μουσική της.

– Τρέξε κι απόψε, τρέξε απελπισμένα,
πάρε τους δρόμους που οδηγούνε στην ψευδαίσθηση
(κι οι άλλοι ας δημιουργήθηκαν,
ας παντρευτήκαν, ας έκαναν παιδιά,
ας αποχτήσαν σπίτι κι αυτοκίνητο,
κι εσύ ας είσαι έρημος και μόνος,
ας στάζει από τα μάτια σου το παράπονο,
ας περιμένει η μάνα σου να δει από σένα προκοπή,
να φάει γλυκό ψωμί στα γερατειά της),

τρέξε κι απόψε, τρέξε απελπισμένα,
πάρε τους δρόμους που οδηγούνε στην απόγνωση.

Η νύχτα το ’χει απόψε να εκμαυλίζει...

Μια διαδήλωση κατεβαίνει στην Τσιμισκή. Ο κόσμος βρήκε θέαμα. Μονάχα ένα κοπρόσκυλο δε δίνει σημασία. Πέτυχε ένα κόκαλο σε μια σακούλα και προσπαθεί να την ξεσκίσει. Δείχνει ευτυχισμένο. Δεν περιμένει τίποτα απ’ τις ιδεολογίες.

Ακόμα θυμούμαι την επιγραφή OUT OF BOUNDS.
Συχνά μας επισκέπτονταν ναύτες του N.A.A.F.I. Club.
Μάλιστα ένας μου έλεγε: «Είσαι ένα τίποτα
στο σκοπευτήριο, στο πανδοχείο, στο καπηλειό, στο μπορντέλο».
Όμως τώρα απαρνήθηκα τα εγκόσμια, και τούτο είναι μια ηδονή –
δοσμένη ψυχή τε και σώματι στο Νυμφίο, εν προσευχή και νηστεία,
σε τούτη την έρημο με την ξερή άμμο, το γλυφό νερό, τον αδυσώπητο ήλιο.
Ενίοτε περνούν καραβάνια προσκυνητών με χασίσι και πάπυρο,
όμως η γύμνια μου καταφεύγει στα βράχια∙
έτσι χαράζω τα ποιήματά μου στην άμμο
κι έρχονται οι αγέρηδες να μου τα τραγουδήσουν.
Λίγο πάπυρο, άγιε πάτερ Ζωσιμά, δυο τρία βιβλία θρησκευτικά,
μια σύντομη μέθοδο εκμαθήσεως βυζαντινής μουσικής.
Κει στην αγαπημένη μου Αλεξάνδρεια,
μη με ξεχάσεις, άγιε πάτερ Ζωσιμά∙
με λένε Μαρία, παλαιότερα Κλεοπάτρα, στην Κυρήνη Εσθήρ –
επί δεκαπενταετίαν διατελέσασα πόρνη.
Μα τώρα όλους σχεδόν, συν Θεώ, τους πειρασμούς τους νίκησα
και μόνο το ρεμπέτικο μοτίβο δεν κατόρθωσα
να διώξω από τα χείλη μου, δε μπόρεσα
να ξεριζώσω απ’ την καρδιά μου, δε δυνήθηκα,
το ρεμπέτικο που τραγούδαγα μικρή στο καπηλειό του Αλκέτα


Αδύνατο να δούμε τίποτε∙ μόνο ακούγαμε,
λες κι ο Θεός μας έκανε μια μικρή συγκατάβαση.
Όμως εκείνος έβλεπε καλά,
με μια ψυχή αναλωμένη περισσότερο,
μέχρι που τον σηκώσαμε τυφλό:
η αποκάλυψη τον έκανε ερείπιο.

Έτσι ο Σαύλος έγινε Παύλος – όσο για μας,
μείναμε οι ίδιοι ύστερα απ’ τις πρώτες εντυπώσεις,
ίσως γιατί δεν ήμασταν σκεύη εκλογής. Αργότερα
πήραμε απόφαση ν’ αλλάξουμε (όταν νιώσαμε 
τριγύρω μας μονάχα εγκατάλειψη),
έστω κι αν ξέραμε πως μέσα μας
φέρναμε το δαίμονα μιας νέας φυγής.

«Δε λέω, έχετε δίκιο. Όμως κι εσείς τι κάνατε ως τώρα για ν’ αποτρέψετε τις πυρκαγιές;
Μήπως κινητοποιηθήκατε καθόλου;
Μήπως δημιουργήσατε ομάδες πυρασφάλειας;
Μήπως ελέγχετε τους ύποπτους που σας πλησιάζουν;
Δεν καταλάβατε λοιπόν πως δε μπορείτε να αφήνεστε παθητικά στον οποιονδήποτε τυχόντα;
Και πώς καταλογίζετε σε μας αδιαφορία, όταν εσείς όχι μόνο κοιμάστε όρθια αλλά μας λέτε από πάνω:
"Μα τι θέλετε επιτέλους;
Πώς κινητοποιείται ένα δέντρο;
Τι άλλο μπορούμε να κάνουμε εκτός από λουλούδια και καρπούς;"»

απ’ το Βαρδάρι ως το Σιντριβάνι
(τι Λευκό Πύργο τι Πλατεία Δικαστηρίων)
σε ψάχνω σ’ όλα τ’ αγοραία πεζοδρόμια
έφαγα όλα τα γιαπιά για να σε βρω

Μην είσαι σε κανένα σινεμά
μην παίζεις σε κανένα σφαιριστήριο
ή τάχα ποια ρουφήχτρα να σε χαίρεται
σε ποιο δωμάτιο σε ποιο πάρκο σε ποιο κέντρο,
και τριγυρνώ μονάχος κι αξεδίψαστος
απ’ το Βαρδάρι ως το το Σιντριβάνι
δεν εξαρθρώνεται αυτός ο πυρετός
δεν επανδρώνεται με άλλους η καρδιά μου.

όσο περνούν οι μέρες και μακραίνει
η ηλικία της σεμνότητας, αισθάνομαι
τις ανεπαίσθητες ραγισματιές εντός μου
από νύχτα σε νύχτα να πληθαίνουν:
δρόμοι που πήρα με χαμηλωμένα μάτια
φώτα που πέσαν πάνω μου ανελέητα
λόγια πιο πρόστυχα κι απ’ τις χειρονομίες –
μα πιο πολύ, η όψη της μητέρας μου
όταν γυρνώ αργά το βράδυ και τη βρίσκω
μ’ ένα βιβλίο στο χέρι να προσμένει
βουβή ξενυχτισμένη και χλωμή

Δεν ξεριζώνονται οι νύχτες από μέσα μας,
βλασταίνουν φύλλα και κλαδιά
κι έρχονται τα πουλιά του έρωτα και κελαηδούνε.

Δεν ξεριζώνονται οι νύχτες από μέσα μας,
οι σπόροι τους φυτρώνουν δάσος σκοτεινό,
στις λόχμες του ο φόβος ενεδρεύει.

ζώα μικρά και ζώα άγρια το κατοικούν,
όχεντρες έρπουν και ρημάζουν τις φωλιές μας,
λιοντάρια ετοιμάζονται να μας ξεσκίσουν.

Δεν ξεριζώνονται οι νύχτες από μέσα μας,
έγιναν δάσος σκοτεινό και μας πλακώνουν.


στον πεζόδρομο
πεσμένα φύλλα
απαλή ροή
την εικόνα της σβήνει
κρυστάλλινη σταγόνα
που έπεφτε
ένα μπουκάλι
γεμάτο μηνύματα
επιπλέει

στο τοπίο της ερημιάς
το κερί κάπνιζε ακόμα
ειρήνη

Εις ανάμνησιν 
Του θυελλώδους
–πήρε να δακρύζει–
 
Ως πριν 
Ήταν μαζί
Κι ήταν 
Η ομοίωσίς σου
 
Τον άφησε
Στην ερημιά
Στη λύπη
Και αργά
Πήγαινε
Στη δική της


Να έρθω κοντά σου
Με τα μαύρα
Φορεμένα
Κατάσαρκα
 
Να ξαναπώ
Λησμονημένες 
Λέξεις
 
Να με ζεστάνει
Φλόγα
Παγωμένου
Καντηλιού 
Στη μέση
Του χειμώνα

Κρυφοκοίταζε 
πίσω απ’ τις κουρτίνες

πλήθος παλιές
εικόνες
πίσω απ’ τον κύκλο
της λάμπας

λίγο χρώμα
απ’ τις κόγχες
των ματιών

η νύχτα
χωρίς λόγια

Διάλεξε τις λέξεις
στο σκοτάδι
μη μείνουν άστεγα τα όνειρα,
γέμισε λίγο κόκκινο στις ρωγμές
μόλις μια στάλα ποίηση,
να μην ενδίδουν
στον πειρασμό της πεζότητας.
Μυστήρια,
καθώς σκαλίζει άσκοπα
στις παγωνιές των λέξεων
το ραγισμένο χερούλι τους 
σιωπώντας.

Στη Σπάρτη η Τιμαία,
η άφοβη Τιμαία,
λαχταρά το γκρέμισμα,
συμπότης εκείνης της νύχτας
με τους ανύποπτους
διαβάτες της διασποράς.

Ασταμάτητη βροχή
παιχνίδι αγριεμένου αγέρα
που φέρνει στην ακτή
τους ψίθυρους των παγωμένων
ποταμών

Αφήνομαι
στη βυθισμένη κοιλάδα
σημαδούρα παλιά
στο πέτρινο σπίτι του πατέρα
ίσκιος παιδικού συλλογισμού
στο κατώφλι της πόρτας

κομμάτια εφημερίδων
σε παράκτιες συνοικίες

Σαν αμίλητος σβήνεσαι
επιθυμία μοναχή
που σαν ανακατευτεί στον βαρύ καπνό σου
στολίζεται σαν πρόσκληση.
Υπάρχουν τα «γιατί»
φάροι φωτεινοί που σ’ οδηγούν
απ’ την καθημερινή ομίχλη∙
τα πιστεύεις∙
τ’ ακολουθείς –
όπως και την αδυναμία σου
κι ύστερα
οι σειρήνες θα ξανασφυρίξουν των τρένων
ο κόσμος αόρατος θα ξεφωνίσει.
Φεύγει;
Γιατί;
Κι εσύ θα τραβάς
το δρόμο στην κορφή του λόφου.
Αδύναμη φιγούρα
μια μικρή τελεία βαλμένη απρόσεχτα
σε κάποιο λευκό χαρτί θα φαντάζεις

Μεγάλες, τεράστιες πέτρες
που ανοίγουνε θεόρατες τρύπες
στα όνειρα των ποιητών
Ωστόσο
χαραμάδες θυμίζουνε που μπάζουν
τις μυρουδιές κάτω από τις πόρτες
των μαγεριών του κόσμου


Και τώρα όπως σας μιλώ
μην τα μπερδεύετε τα λόγια μου
κι ας είναι φαγωμένα από τις πεινασμένες 
λόγχες ενός αχόρταγου σταριού

Αν πάλι βαθιά μέσα στο φόρεμα του κόσμου
κουβάρι τυλίχτηκε η φωνή μου
βρείτε την άκρη της
το ένα και ω μέγα
είναι δικό σας ρούχο το κορμί
δε μου ανήκει

Γιατί κι αυτός που πολεμάει να σταθεί
ανάποδα στα αιχμηρά μολύβια της γλώσσας
χωρίς να βουλιάξει
στη φουσκωμένη κοιλιά των αρτοφάγων θεατών
ισορροπεί επικίνδυνα 
πάνω σε μια φέτα ψωμί

Από τα ψίχουλα των λέξεων
προβάλλει αδιάφορα η τύχη μιας εικόνας
που γίνεται εικόνα της τύχης του
και κυματίζει φευγαλέα στις άγραφες οθόνες
υπαιθρίων κινηματογράφων
που έσβησαν στο φως της μέρας

Δεν μιλώ λοιπόν
Όχι για να χορτάσετε με τις λέξεις μου
Όχι στο μολύβι το ψωμί
– προσέξτε

Μια μέρα η θάλασσα ονειρευόταν.
Ένα μπουκέτο τριαντάφυλλα μιλούσε με το άρωμά του.
Θυμάστε κάποτε η ζωή ήταν πιο εύκολη.
Θυμάσαι κάποτε μια ελπίδα άνοιγε δρόμους.
Τα μήλα τα κόκκινα στα δέντρα σάπισαν,
ερήμωσε ο άνεμος τη σοδειά.
Οι αποθήκες είναι άδειες,
ο χειμώνας πλησιάζει,
όλα τα σημάδια δείχνουν θύελλα.
Σκύβουμε το κεφάλι
στη γη και περπατάμε σαν ακροβάτες με τα χέρια.
Το ρόδο μαράθηκε πρόωρα.
Το δέχθηκε. 

Η νύχτα ήταν στολισμένη
τα αστέρια δονούσε μια χαρά.
Η νύχτα μόνη σαν και μένα
πλησίαζε στο τέλος της. 
Το σύννεφο έκλαιγε χθες.
Θλίψη κεντημένη στα όνειρά μου.
Μια λύπη όλη μου η ζωή.
Σα βροχή που δεν έπεσε στη γη
σαν ήλιος που ξέχασε ν’ ανατείλει. 

Πόσο εύκολη αδυναμία
σου δίνει η μοναξιά.
Ένα μοναχικό ψαροπούλι 
σε μια τρικυμία,
ένα καράβι στοιχειό
τρελαίνει το κύμα.
Ναι, καταντήσαμε έτσι μόνοι
σ’ αυτή τη ζωή.
Σα φαντάσματα βλέπουμε
τους ανθρώπους.
Τους απλώνουμε το χέρι
και δεν τους ακουμπούμε.
Πώς καταντήσαμε έτσι μόνοι.
Σα σύννεφα που δεν μπορούν 
ούτε να κλάψουν.
Σαν αντίκες παλαιοπωλείου
που κανείς δεν τις κοιτά.
Μόνοι μ’ έναν Άγνωστο Θεό.

Το τέλος το βλέπω
και δε μπορώ να το αλλάξω.
Φύγε, όλα φεύγουν.
Πέταξε, κέρδισε, χάσε.
Εγώ έχασα τα ίχνη
και σταμάτησα.
Ξέρεις πού κοιμάται
τα βράδια αυτή η πεταλούδα;
Είναι νοικάρισσά μου, κοιμάται
στον κήπο μου.

Το φίδι κι εγώ θα πεθάνουμε.
Έχουμε κοινό σημείο.
Γι’ αυτό δε του κρατώ κακία.

Ξέρεις γεννήθηκα μόνη.
Μάταια προσπάθησαν να με πλησιάσουν.
Μόνη σ’ ένα γεφύρι χωρίς ποταμό.
Μόνη σ’ ένα χορό χωρίς μουσική.

Γελά ο γελωτοποιός για τη δουλειά του.
Κόβει ο ξυλοκόπος το γλυκό πράσινο δενδρί.
Φύγετε φωνάζει μέσα μου μια φωνή.
Είμαι μόνη γιατί το θέλω.
Θέλω τη μοναξιά για να σας αγαπώ.
Αν σας γνωρίσω σίγουρα θα λυπηθώ.

Κλαίω για τα χαμένα χαμόγελα.
Μια ζωή γεμάτη λύπη
μια ζωή χωρίς ήλιο και γαλήνη.
Τον πελαργό και αυτόν ζηλεύω
που μελετά απ’ την κορυφή της φωλιάς του
τους καπνούς των εργοστασίων,
τους εργάτες και τους αστούς
και δε συμπεραίνει τίποτα.
Θέλω πεύκα με σκίουρους
όχι ένα πολλούς
να καταλάβω
την ωριμότητα της ζωής.
Κι όταν είμαι μακριά από δω
όταν σαν καπνός θα φύγω
θα με θυμούνται οι μικροί
σκίουροι σαν τη Χιονάτη.
Μόνο στα παραμύθια ζούμε.
Οι σημαίες στόλιζαν τις εορτές.
Και τα άσπρα λουλούδια
λικνίζονταν στον άνεμο.
Περνάμε ωραία, έλεγαν όλοι.
Έχουμε παρελάσεις, θεάματα και τροφή.
Περνάμε ωραία. Πιο ωραία δε γίνεται.
Μακριά όμως τελειώνουν όλα.
Φωσφορίζει το τέλος.
Το άγνωστο τέλος.
Κι όταν αγγίξει το τέλος
μη φοβηθείς.
Είσαι ένα καραβάκι που
χάνεται στον ορίζοντα.

Σε μιαν έρημη ακτή κατοικώ.
Τα πλοία τα βλέπω με τα κιάλια.
Τίποτα δεν πλησιάζει.
Αγωνία έχει η ματιά μου στυλωμένη στον ορίζοντα.
Μισώ την ακτή μου την έρημη.
Κι όταν πλησιάσει το πλοίο θα το δω.
Δε θα φοβηθώ τον κόσμο 
αν βρεθώ κάποτε ανάμεσά του.
Χορεύω θα λέω, είμαστε
σ' ένα καρναβάλι χορού και χορεύουμε.
Είμαστε πίνακες σε μια έκθεση.
Δημιουργήματα με αρκετή φαντασία.

Ψηλά σαν πτηνά του γαλανού ουρανού
μια ελπίδα διαφαίνεται.
Έπνιξα με τα ίδια μου τα χέρια
τη ζωή μου.
Θαρρείς κι είχα πολλές ζωές.
Την έθαψα σε άγνωστους τάφους.
Τώρα μόνη βλέπω την εικόνα μου στο νερό.

Παρακαλώ απλά και όμορφα
το τέλος που σα βέλος έρχεται
να ’ναι πιο ενδιαφέρον απ’ τη ζωή.
Ένας νάρκισσος έχασε μια μέρα τα πέταλά του.
Τι κακός που είναι καμιά φορά ο άνεμος.


Σχεδιάζω ένα κάμπο.
Τα δένδρα στην άκρη θέτω.
Μια ομάδα ανεμώνες κάπου.
Σχεδιάζω ένα ποίημα
και βάζω ένα πόνο
κι έναν οίκτο στη ζωή.

Μια τρίαινα μου φαίνεται
πως κουβαλώ όλη μέρα.
Κι είναι ασήκωτη.
Διατάζω μ’ αυτή τα πελάγη
να δώσουν κύματα αφρώδη σαν της Οδύσσειας.

Μα πούλησα την τρίαινά μου
ήταν βαριά.
Και αγαπώ τα καταστροφικά
θεόρατα κύματα.

Ανοιχτή θάλασσα χωρίς τελειωμό
κι εγώ στην αμμουδιά
τα φύκια παίζω συχνά.
Είμαστε τόσο αδύναμοι
που καλύτερα να μην το ξέραμε.
Ζηλεύω μια φώκια γιατί αγαπά
τον ήλιο και τη θάλασσα τίποτ’ άλλο.
Και θέ’ ν’ ανεβώ μια μέρα το κάστρο
το πιο ψηλό
και θα κρατώ ένα μαντίλι, να μη βρέχομαι.
Κι από κει θα δω το πρόσωπο
της αστραπής
μια μέρα με μιαν ευαίσθητη βροχή.
Αγάπα με, ζωή, γιατί εγώ δε σ’ αγαπώ.

Κοίτα πόσο υπομονή έχει η γη
και περιμένει τη βροχή.
Αγάπησα μια ροδιά
κι ένα ουράνιο τόξο.
Κλείδωσα μέσα μου ένα μυστικό.
Είμαι φίλη με τον άνθρωπο
που πρώτος χάραξε ένα κύκλο.
Και ενώ το μυαλό μου
ανεξήγητα σκέφτεται
κι ενώ μια καταιγίδα
χορεύει κάπου
νιώθω μόνη
σ’ ένα γεμάτο κόσμο.

Γυαλίζει απ’ τη βροχή η πέτρα∙
η σκεφτική μέρα τρέχει και θα προσπεράσει.
Κάποτε τα πλοία της καταιγίδας
θα αγναντέψουν το λιμάνι.
Θα σκορπίσω το λιβάνι
να εξευμενίσω το άγνωστο.
Όταν επιστρέφει ο Δον Κιχώτης 
στην πόλη μου
μετράει τα λάφυρά του.
Έτσι κι εγώ μετράω τα δικά μου.
Κάθε φορά και πιο κουρασμένη.


Τα χιόνια και οι βροχές είναι
σαν κραυγές του χειμώνα.
Κι είναι τόσο λυπηρό
να έχει ο άνθρωπος ένδεια.

Το Μάρτη θα βρούμε μια βαρκούλα.
Ναι σε μια λίμνη με μια βαρκούλα
θα νιώσουμε ελεύθεροι.

Γελούσε πολύ εκείνο το κορίτσι στη φωτογραφία.
Ήταν στιγμή που ο θάνατος πεθαίνει.
Σαν γελάμε ευτυχισμένα.

Οι λόφοι πήραν φωτιά
μια δύση λαμπρή σαν πυρκαγιά.
Σαν ηφαίστειο ειρηνικό με φλόγες
κοιμήθηκε ο ήλιος κι ήρθε το σκοτάδι.

Μα τώρα είναι συννεφιά.
Η ζωή παίζει με το θάνατο.
Κρύβεται μέσα μας και την αγαπάμε.
Μα ο θάνατος πάντοτε τη βρίσκει.
Αργά ή γρήγορα.

Μα τώρα είναι συννεφιά
και μελαγχολία σα να βλέπεις
κοπάδια αποδημητικά πουλιά
να σ’ αποχαιρετούν.

Πόση μοναξιά έχουν αυτοί οι δρόμοι.
Σαν ψεύτικα μου φαίνονται
τα γκρίζα σπίτια.
Άγνωστα κι ας έζησα εδώ.
Απλησίαστα κι ας τα έχω αγγίξει.
Με τις σημαίες τις Κυριακές.

Μου φαίνεται πως ανήκω στο δάσος.
Εκεί να παίζω με τα ζουζούνια
που κρύβονται στα κίτρινα χόρτα.
Και γελά ο ήλιος, χαχανίζει δυνατά.
Και ακούς τη χρυσή φωνή του
και γελάς μαζί του.

Κι όταν μια μέρα πεθάνω
μέσα στα γκρίζα αυτά σπίτια
θα μιλώ μέσα μου μ’ ένα ζουζούνι
στο κατακίτρινο θερισμένο λιβάδι.

Ζω μέσα σ’ ένα κλουβί
κάποτε το ήξερα, τώρα όχι.
Φαντάσματα γύρω μου.
Ζω μέσα σ’ ένα υπόγειο,
που τα σκαλοπάτια του δεν τελειώνουν.
Για να με βρείτε θα κατεβαίνετε
χρόνια υγρά σκαλοπάτια.
Το ένα οδύνη, το άλλο αρρώστια
όλο φοβίες, αδυναμίες, δολοπλοκίες.
Μα αν κάποτε λοιπόν ελευθερωθώ
δεν θα τα βάλω με το Θεό.
Θα παίξω το παιχνίδι του Ιώβ.

Αγαπώ τα κίτρινα μαραμένα χόρτα∙
αγαπώ τα λουλούδια που είναι στις κορυφές,
μόνα κι απάτητα.
Μέσα μας έχουμε λόγχες.
Μας τρυπούν.
Δεν κατοικώ μόνη μου σ’ αυτόν
τον πλανήτη.
Πολλές φορές όμως νομίζω ότι τον κατοικώ
μόνη μου.
Και σαν ανάβει ο φάρος μες στη θάλασσα
οδηγώ το καράβι μας προς τα εκεί.

Αλυσοδέσανε τη ζωή σ’ ένα υπόγειο.
Παρέα μ’ αράχνες κι ύποπτα όντα.
Και κλαίγαμε όλοι μαζί.
Μ’ αυτή γλίτωσε κι έτρεξε μακριά
τραγούδησε με τ’ αηδόνια
και στολίστηκε με γλάρους του πελάγους.
Κι όλο τη δένουν τη ζωή σε υπόγεια
κι όλο φεύγει και γυρίζει στην ομορφιά.
Κι εμείς μαζί της
είμαστε ευτυχισμένοι και δυστυχισμένοι
γελαστοί και κλαμένοι.

Την ελευθερία την πίνουμε
σα νερό αρχαίας κρήνης.
Είναι σαν το αίμα μας
σαν το τραγούδι μας
σαν τη ζωή μας.

Η δυστυχία οργιάζει δίπλα μας.
Μα ο Κυπριακός λαός ξέρει.
Τα λουλούδια της Κύπρου ξέρουν∙
ότι η Κύπρος είναι ελεύθερη
σαν τον καλοκαιρινό της άνεμο
μια μέρα θα γελά ξένοιαστα.
Το ξέρουμε όλοι όσοι ξέρουμε
τι είναι ελευθερία.

Ξέρεις εκείνο το πλοίο
που τάραζε τη σιωπή των καλοκαιρινών κυμάτων.
Χάθηκε μια νύχτα στον τροπικό.

Ξέρεις η καρδιά μου έπαψε να χτυπά
μια νύχτα στα στήθια μου.
Βρέθηκα στο άγνωστο
μια τρικυμισμένη βραδιά
εγώ και η μοίρα μου.
Σαν κόκκινη παπαρούνα άνθισα
σα μοβ βιολέτα έζησα
στον κήπο της ζωής.
Καλά έκανα ή όχι;

Είδα μια βάρκα έρημη.
Είδα μια χελώνα σκοτωμένη.
Κι είμαι μόνη και φοβισμένη.
Κι απορώ γιατί είμαι τόσο μόνη
όταν τ’ αστέρια έχουν τόση συντροφιά
τις νύχτες το ένα με τ’ άλλο.
Ίσως γιατί είμαι δυνατή και δεν το ξέρω.
Μα σαν πέσει η νύχτα
και κλαίει το νυχτοπούλι
φοβάμαι μήπως όλα είναι παράλογα
σαν σκηνή παράλογου θεάτρου.

Κοιτάζω τριγύρω μου
σαν περίεργη και βλέπω τα ίδια.
Χρωματιστά σπίτια,
παράξενα σχήματα,
κομματιασμένα και πεταμένα
σαν τ’ αποφάγια της ύαινας,
τα σχέδια τα νεανικά.
Όνειρα εσείς φευγαλέα αγαπημένα
όνειρα παιδικά παλιά
καλύτερα χωρίς εσάς.
Κάποτε σταματούν τα όνειρα.
Θα ’θελα να ’μουν μια μικρή πράσινη
σαύρα δίπλα σ’ ένα γελαστό ποτάμι.
Να μουσκεύω την ουρά μου στα
τρεχούμενα βιαστικά νερά του
και να ακούω το τραγούδι του
να με νανουρίζει τις σκιερές νύχτες.
Θα ’θελα να ’μουν ένας γερο-πελαργός
σοφός σαν αρχαίος ποιητής
που είδε σύννεφο την κίτρινη άμμο
των ερήμων να τον κυνηγά.
Είμαι ένας άνθρωπος
που δεν πετά ούτε ξέρει τα μυστικά
των ποταμών.
Μα σαν αντικρίσω μια καταπράσινη
σαύρα ή έναν γέρο πελεκάνο
ξέρω καλά πως δεν απέχουμε πολύ.
Είμαστε δέσμιοι της ίδιας γης.

Χθες ήταν γιορτή
καλοκαιρινή.
Χθες ήταν καλοκαίρι.
Αγόρασα μια λέξη.
Τη διάβασα στο βιβλίο.
Σκέφθηκα το θάνατο μιας κουκουβάγιας.
Φόρεσα το ένδυμά μου.
Η απελπισία φέρνει παγωνιά.

Αγαπώ ένα συνηθισμένο φύλλο σ’ ένα δένδρο
σα να είναι άνθος.
Έπαιξε χθες μουσική μια κιθάρα
για αγάπες παλιές.
Καρφώνω ένα καρφί στην καρδιά μου
να δω αν είναι δυνατή.
Μπολιάζω το χέρι μου
με καλύτερη ποιότητα ανθρώπου.
Στέκομαι προσοχή μπροστά
σε κάθε άγαλμα.
Με βλέπει καλύτερα
από τους ανθρώπους.

Ένα λουλούδι ήθελε να πετάξει.
Μια σημαία έλαμπε από περηφάνια.
Αργά που κυλάει η ζωή.
Σα ρυάκι που το ξέχασε η βροχή.
Ένας καπετάνιος αγαπούσε το πλοίο του
όπως η μέλισσα την τριανταφυλλιά μου.
Καλαμιές της λίμνης
ήρεμες κι ακίνητες.
Κατακίτρινες σαν λόγχες.
Κάποτε σας είδα στη λίμνη σας
μα εσείς δε με προσέξατε.

Κάποιο τοπίο νοσταλγώ.
Ένα χαμένο καλοκαίρι.
Μια νιότη μακρινή
που η ζωή απλωνόταν κάμπος ελεύθερος
κι εγώ άγριο αδάμαστο άσπρο άτι.
Με δάμασες όμως ζωή
κι έμαθα μαστίγιο τι θα πει.

Βασιλεύει κάπου μια χαρά.
Ένα τρόλεϊ μεταφέρει κόσμο.
Μοναξιά, ζύγισε μέσα μου τον ύπνο.
Θα μείνω τελευταία στη σειρά.
Δε θα ξαναδώ κανένα γνωστό.
Θα φορέσω μιαν ασπίδα,
και καθώς θα βλέπω διαφημίσεις στην τηλεόραση
θα γελώ όπως
ο δρυοκολάπτης τρυπά το ζωντανό ξύλο.

Πράσινη πεδιάδα δική μου
μ’ άσπρα διαβατάρικα, ταξιδιάρικα πουλιά
στη σκέψη σε χαράζω.
Στέλνει κακός κυνηγός βέλη εναντίον
των ονείρων μου.
Μα εγώ με ασπίδα φωνάζω, με σιδερένια κραυγή
και πέρα από τα κτίσματα και τις αιτίες
θα στήσω βωμό στη νίκη την κάτασπρη.
Μη φωνάζετε άδικα δε σας ακούω∙
οι ήχοι είναι για μένα σχετικοί.
Σαν της παπαρούνας τα κατακόκκινα πέταλα
που παίρνει και σκορπά ο αέρας
εγώ δε θ’ αφήσω να με παρασύρετε
γιατί εγώ δε φοβάμαι.

Τα λάφυρα σκόρπια∙
τα παιδιά απορημένα.
Χάραξε τον κόσμο σήμερα
να φτάσει ψηλά στα μάτια.
Χορευτική μουσική σε λιβάδια,
πεταλούδες ανοιξιάτικες∙
αγάπησε τη ζωή,
σκάλισε την υπομονή
τραγούδια ν’ ακουστούν
και στα υπεργήινα δωμάτια.

Τα πλοία κάηκαν
τα χωριά ερήμωσαν
ο καημός μου κλαίει
στα σκοτεινά της νύχτας.
Ζήτησα βοήθεια,
δε βρήκα απάντηση.
Θα ξαναζητήσω, γιατί ελπίζω.

Το ροζ έγινε τριαντάφυλλο.
Το πλοίο ονειρεύτηκε ένα καινούριο ωκεανό.
Κατάρτισα μια πανοπλία.
Να πολεμήσω ετοιμάστηκα.
Δυο δάκρυα έχυσα
και η αδικία χόρευε
πιασμένη με τον πολιτισμό χέρι χέρι.
Δορυφόρε που εμείς
σε βάλαμε να μας βλέπεις
άλλαξε τροχιά.
Φύγε στο χάος και πες σε όλους
οι άνθρωποι είναι μόνοι
πολύ μόνοι.

Με ξόρκια που διαλύουν την αιθάλη και ξαστερώνουν την 
όραση πέρασαν τα χρόνια.

Το ένα μου χέρι ύψωνα σε πολιτείες γυάλινες με ανθρώπους
που απ’ το «χωρίς» προτίμησαν το «με»
αναρριχώμενο ιστίο επάνω από την θύελλα
την έλευση προφήτευε μιας νέας φράσης άφθαρτης
–πώς λέμε Εύκλειτος Πόνος–
Στ’ άλλο μου χέρι κράταγα μια εξαρθρωμένη κούκλα
άνεργα τα μάτια της διαιώνιζαν 
σε χρόνους παρατατικός τεμαχισμένων 
εικόνων ρακή

Κι εσύ πάντα εκεί να με παιδεύεις
Σαν πετραδάκι στο παπούτσι να με ακολουθείς
Σταματά πια να με ρωτάς
Τι με ρωτάς, κουράστηκα
Πού θες να ξέρω με τι ριμάρει το «θυμάμαι»;


Να περιφέρεσαι από ανοχή σε άφεση, από σπατάλη σ’ ερημιά και
Να χαϊδεύεις τον ίσκιο των χεριών σου
Να νηστεύεις τα μάτια του και να φυτρώνουν στους τοίχους
Αναρριχητικά φιλιά
Να δωροδοκείς τα βιβλία ν’ αποσιωπήσουν –έστω και για μια νύχτα–
τη σιωπηλή διαδήλωση των σκοτωμένων ηρώων που δεν ευτύχησαν
Να ζουν στην τελευταία σελίδα
Να κρύβεις κάτω απ’ τα ρούχα σου τη λύπη και σαν λαθρέμπορος
Να μεταφέρεις κάτι ενθύμια παιδικά, μια ξύλινη γέφυρα
Κι ένα δωμάτιο γιορτής για την ενηλικίωση των λέξεων

Ποιος άραγε θα βρεθεί να μας παρηγορήσει;
Φεύγουμε...
Κι έξω μυρίζει γιασεμιά, στον αυλόγυρο της εκκλησίας ο σχολικός
Θίασος ανεβάζει μ’ επιτυχία την αποκαθήλωση.
Τι ανοιγοκλείνεις τη διαβασμένη εφημερίδα;
Η μέρα σφράγισε τα μυστικά της, η ξαφνική νεροποντή ξέπλυνε
Τον παλιό σταθμό, έσβησαν κι οι φωτεινές επιγραφές.
Κανείς δεν έμεινε, για να μας χαιρετίσει.

Ανάπηρη θα ήταν η ψυχή μου
Αν άνεμοι τρικύμιζαν τα μάτια σου
Και χερουβείμ αρμένιζαν θρυμματισμένα
Σαν ψίθυροι θα χάνονταν στη χλόη
Τα τραγούδια
Αν μουσικές δεν άνθιζαν με το χαμόγελό σου
 
Πώς να σ’ το πω; 
 
Αν έφευγες 
Μια εκκλησιά χωρίς Εσταυρωμένο
Θα ήταν η αγκαλιά μου


Και ποιος θα άντεχε –μου λες;–
σ’ αυτή την κρύα κάμαρα, σ’ αυτά τα κρύα σεντόνια
να ξεπαγιάζει άυπνος και να κεντά
όπως εμείς, αγρούς στα μαξιλάρια
–από αυτούς που τρέχουν τα παιδιά
κι απ’ το κυνηγητό τους λαχανιάζουν–
μήπως και αποκάμουμε, μήπως μας πάρει ο ύπνος
και λυτρωμένοι το πρωί ξυπνήσουμε
μ’ ένα στεφάνι αγιάζι στα μαλλιά.


Γιατί η λιμνάζουσα ζωή
Συνομιλεί τις Κυριακές
Με αγάπες πεθαμένες
 
Κι ύστερα απ’ το παράθυρο 
Μέσα στο αγιάζι της νύχτας
Σχισμένα ποιήματα σκορπά
Που μοναχά τα αγάλματα
Κρυφά περισυλλέγουν
Για να σκεπάζουνε μ’ αυτά
Της λαξευτής τους μοναξιάς
Το ανελέητο ψύχος
 
Γι' αυτό σου λέω
Θά ’ρθεις να φύγουμε μαζί; 


Με ήχο εκκωφαντικό, αντίθετα προς τη φορά
των τρένων, θα πετάξουμε.
Μπροστά περνώντας από τις προσόψεις των κτηρίων
τις ραγισματιές θα επιδέσουμε που αιμορραγούν
νήματα της ομίχλης
φεγγίζουν σάρκα αφίλητη και μούχλα ανάμεσα
στα δάχτυλα
– τόπο αγαπημένο να νυκτερεύει την αϋπνία της
η μνήμη. 
 
Στάζει και νότισε η ζωή άχρηστες ώρες μιας ψυχής
αποκλεισμένης από τον εαυτό της. 
 
Ίσως πια τίποτα δεν είναι αληθινό
παρά μονάχα οι κάθετες λουρίδες ενός γαλάζιου 
ορίζοντα
πίσω απ’ τα κάγκελα αυτής της κρύας φυλακής. 
Και πού να θυμηθείς κάποιον να μας μιλήσει βάσιμα
για την καταγωγή των κίτρων 
ή σε ποιον χρωστάμε τη συμπαγή απελπισία
όταν ο έρωτας εκτίει την ποινή του 
και ποια είναι άραγε η πραγματική μας ηλικία
αφού στις τσέπες κρύβουμε τα χέρια μας
μ’ όλους αυτούς τους γυάλινους βόλους
που ακόμα ευωδιάζουν αλάνα κι αγριόχορτο.


Αναμοχλεύω το χθες
μέσα από τις στάχτες 
του σήμερα.
Δεν άλλαξε τίποτα τελικά.
Πρόσωπα και πράγματα μόνο.
Διαχρονική ουτοπία
οι φωνές μέσα στην έρημο.
Το αύριο έρχεται χωρίς
συναισθηματισμούς,
μέσα από μάσκες ειρήνης.
Αιώνιοι Σίσυφοι με όνειρα
γεμίζουμε το διάτρητο
πιθάρι της ελπίδας.
Οι λιγοστοί εναπομείναντες
ρομαντικοί, η φωνή της γης.

Βλέπω το σήμερα γύρω μου να λάμπει.
Στο γέλιο σου ντύνεται η μέρα
με χρώματα χαράς.
Η νύχτα την αντιγράφει.
Ταξιδεύω στο αύριο μέσα απ’ το βλέμμα σου.
Πόσο με τρομάζει!
Οι κόλακες και οι αγύρτες χαμογελώντας
υποκριτικά υφαίνουν το μέλλον.
Μην παρασύρεσαι στη μέθη τους.
Έχε το φρόνημα υψηλό.
Στη διγλωσσία της διαπλοκής
δείξε τη δέουσα πυγμή.
Ο σεβασμός στην αξία της ζωής
περήφανα θα κυματίζει.
Απάνω στο τραπέζι της διαπλοκής,
βλέπω να κάθεται επιτέλους
η αληθινή Ειρήνη.

Πόσο τρομαχτική είναι η αλήθεια!
Ισοπεδώνει τα όνειρά μας.
Ο χρόνος διαβαίνει γοργά
εξαϋλώνοντας κάθε ονειρική πτυχή.
Στον ίδιο τόνο παίζουν οι στιγμές μας.
Σ’ έναν αδυσώπητο αγώνα δρόμου
κληθήκαμε να καταθέσουμε την ψυχή μας.
Η ανταμοιβή πλουσιοπάροχα δίνεται
– άγχος, βία, φόβος.
Πόσο θα 'θελα να δραπετεύσω
κάπου στο Γιουκατάν, στις Άνδεις,
στο Σύμπαν να διακτινιστώ.
Το εφηβικό όνειρο ας ήταν αληθινό.


Ό,τι και να συμβεί η ζωή συνεχίζεται
Χωρίς τέλμα
Χωρίς αιδώ
Θα ξημερώσει καινούρια μέρα με άλλα χρώματα
Με άλλες ευωδιές
Η στράτα θα έχει άλλες επιλογές άλλες αποκαλύψεις
Η αγάπη θα υπάρχει
Σε άλλες στέγες σε άλλες αγκαλιές
Να νιώθει όσο μπορεί χαρά
Ανέμελη θα ορίζει τα βήματά της
Στο χρόνο στις ώρες και στις αναπάντεχες στιγμές

Τα ίχνη που άφησες
Το χάδι το πρωτόγνωρο
Ο απόηχος του γέλιου σου
Το άδολο τραγούδι στην ψυχή μου
Το χτένισμα του ανέμου στα μαλλιά
Το ιδιόρρυθμο βάδισμά σου
Η τροφή στο απρόσμενο
Όλα αυτά τα λατρεμένα
Δεν έχουν χρώμα ούτε περίγραμμα πια
Και όμως υπάρχουν...


Η βροχή δυνατή
Ασταμάτητη
Τα νερά ρέουν στο ρυάκι του μυαλού μου
Παρασύρουν τις αναμνήσεις μου
Τον αποχωρισμό που κάθε τόσο με ταρακουνά
Τα αναρίθμητα αιχμηρά βελόνια των γιατί
Να κεντρίζουν την καρδιά μου

Θαμπάδα και σκιές καλύπτουν
Τις ανεκπλήρωτες επιθυμίες μου
Και όλα τα σκιρτήματα της αγάπης
Τα τόσα χάδια και φιλιά
Τα πλάνα χαμόγελα
Να στολίζουν τον κάθε ερχομό σου

Παρ’ όλη την απουσία σου
Οι σκέψεις μου δεν μ’ αφήνουν να φύγω από κοντά σου

Τα βράδια αναπολώ τις φλύαρες σιωπηλές ματιές σου
Που έχουν χρώμα και περίγραμμα
Και υπάρχουν
Σαν τραγούδι μέσα στη νύχτα
Σαν ποτάμι που κυλά μέσα μου
Άνοιξη που θάλλει αγάπη
Με χρώματα παρμένα από του Μάη μέρες
Με ντύνεις μ’ αυτά τρυφερά
Μ’ ένα χάδι πρωτόγνωρο
Χάδι από τις φλογερές σιωπηλές ματιές σου

Είχες στα μάτια σου τις Κυριακές
Και στην καρδιά σου μια αγάπη καθάρια
Αυγής ξημέρωμα

Στην ψυχή σου έναν κόσμο ολάκερο
Ντυμένο με τα όνειρά μας

Θυμάμαι την άσβεστη φλόγα της αγάπης σου
Το απέραντο χαμόγελό σου να με χαϊδεύει
Την αγάπη ζωγραφισμένη στα μελιχρά σου μάτια
Και την απεραντοσύνη της ανθηρής ψυχής σου ένα περβόλι...

Ένα λουλουδένιο στρατί

Ο καιρός της ανεμελιάς έχει περάσει
Η θλίψη με αγγίζει
Στη μνήμη μου άναψαν κεριά
μερικά ευλαβικά με μορφές χαρωπές
και άλλα άτεγκτα
Φοβάμαι να αναλύσω τη διαφάνεια των πραγμάτων
Απλά πράγματα με βρίσκουν δίχως απόκριση
Μια ζωή
ένας ολόκληρος κόσμος
ένα θαύμα τόσο μα τόσο λαμπερό
τόσο μα τόσο σκοτεινό
Δεν κατέρρευσα
αν και εγκλωβίστηκα στις αποφάσεις της ζωής
Οι ναύλοι της καθημερινότητας με ταξίδευαν συνεχώς
Δεν απεμπόλησα την υπαρκτή ομορφιά
των δυνατοτήτων μου
Επεκτεινόμουν στα μήκη των ψυχικών κραδασμών
των αισθημάτων μου
Κράτησα πιστά τη γεύση της ζωής μου
Κρατήθηκα στα θέλω μου και τις επιθυμίες μου

Θυμάμαι σα παιδί
Τη γειτονιά
Και τις αλάνες με τις λάσπες τις πολλές
Τα καλντερίμια με τα κάρα τα παλιά
Και των αλόγων τις κοπριές
Τις κατηφόρες με τη σκόνη την ψιλή
Τα κατρακύλια να μας φεύγουνε με φόρα
Και εμείς ανέμελα με γέλια δυνατά
Την ευτυχία μας φωνάζαμε με τρέλα
Τα πόδια μας γεμάτα με πληγές
Τα γόνατα γδαρμένα μες στο αίμα
Και τα μπαλώματα να σχίζονται ξανά
Και τη γιαγιά να ράβει με χαρά

Θυμάμαι σα παιδί
Ξυπόλυτοι κλοτσούσαμε την μπάλα
Με δάχτυλα και νύχια ξεσκισμένα
Το γκολ ή πέναλτι μετρούσε στη στιγμή
Που το ’βαζες με φόρα
Και τα φιλιά απ’ τα παιδιά
Κερδίσαμε ξανά
Κουράστηκα... πάω για ύπνο βρε μαμά...
Και ξαναβλέπω στα όνειρά μου τα βαθιά
Τη γειτονιά

Εκείνο που εζήτησα απ’ τη ζωή δε μου το ’δωσε
Ίσως και δίχως να το θέλει
Βλέπω να χάνεσαι από μένα
Μακραίνεις την απόσταση
Ίσως και άθελα...
Βλέπω πως κουράστηκες
Μένεις πίσω από τα βήματά μου
Μα προσπαθώ να βγάλω μια φωνή για να μ’ ακούσεις
Να ξυπνήσεις

Μα πώς πέρασε η ώρα
Ήταν μεσάνυχτα όταν ξύπνησα
Ο ύπνος δεν με βρήκε
Με βρήκε η θύμηση
Την κάμαρή μας τη μικρή μ’ έφερε μπρος στα θλιμμένα μάτια
Και τ’ άρωμά σου τ’ απαλό
Τους δρόμους που περπατούσαμε χέρι με χέρι
Μέρη που τα ’δινες ζωή
Ξημέρωσε
Πώς πέρασε η ώρα
Πώς πέρασαν τα χρόνια

Ένας γαρμπής ασίγαστος φυσά
Ο ήλιος πια βασίλεψε
Με τύλιξαν σκοτάδια
Μπρος στην πρυμάτσα ξάπλωσα στον ύπνο του δικαίου...

Κι ήρθες κι εσύ μες στη νυχτιά
Πλήθια η λάμψη σου περίσσια ξεχωρίζει
Λαμποκοπάς
Εμένανε τυφλώνεις
Και καταυγάζεις με χαρά τη θάλασσα το σέλας
Όποιος κοιτάξει προς τα εκεί εκεί προς τη ματιά σου
Θα τυφλωθεί όπως κι εγώ απ’ την ανάκλασή σου

Συνεχίζει ο γαρμπής τη μάτσα να φουσκώνει
Να με πορέψει σε γιαλό απανεμιάς λιμάνι
Τ’ αγκυροβόλι μου να βρω
Εκεί για να φουντάρω
Τη μοναξιά την παγερή τη μοναξιά

Να ταξιδεύω με το κορμί σου
σ’ ένα τοπίο υπερφωτισμένο
μέσα σε ηδονές
που κυλούν
σαν παχύρρευστα μέταλλα:
αργά
και βαριά
κι αθεράπευτα.

Σημάδια
σε μέρη κρυφά
που ανακαλύπτεις το πρωί
όταν πλένεσαι
χαμογελάς στον καθρέφτη
νιώθεις πλήρης
μέχρι την επόμενη συνάντηση.
Τα σημάδια είναι μια αβέβαιη βεβαιότητα.

Έχω γνωρίσει κορμιά σιωπηλά
εγκαταλειμμένα στην έλξη της γης
να κάνουν έρωτα δίπλα
σε σβησμένα ηφαίστεια
κι έπειτα ν’ αποσύρονται
το καθένα στον κρατήρα του
και εντελώς απρόσμενα
να αμπαρώνουν 
την καταπακτή.

Έτσι αξύριστος που είναι
τα γένια του μοιάζουν
με ψήγματα σιδήρου
που κάποιος αόρατος μαγνήτης
έλκει προς το πηγούνι του.

Έτσι αξύριστος που είναι
ίδιος δραπέτης
και το βλέμμα του
πάντα μοιρασμένα
τρυφερό
και φιλήδονο.

Αγαπώ τα κυδώνια
είναι μια κίτρινη χαρά.
Κι όμως, οι κυδωνιές
είναι ασήμαντα δέντρα
απάντησες.
Από τότε το βλέμμα μου
καρφώθηκε στις ρίζες των φρυδιών σου
και δεν τολμάει να κατέβει
στα μάτια σου.

Βράχια –
δυο κίτρινοι θάμνοι
ένας κάκτος-λόγχη
ένα καμπαναριό.
Βράχια –
δυο λουλακιά παντζούρια
μια βλοσυρή προτομή
ένας τοίχος λευκός
το μεσημέρι.
Βράχια –
μια σειρά κανόνια
δυο κατσιασμένα πεύκα
η ασβεστωμένη ράχη
μιας άσκοπης μάντρας.
Βράχια –
ένα αμέτοχο φεγγάρι
ένα Night Club
ένας γκρεμισμένος μύλος
κι εσύ
που μου κρατούσες το χέρι
γιατί έτσι συνηθίζεται.

Οι εφιαλτικοί διάδρομοι
ο άδειος θρόνος
οι τοιχογραφίες
με την επίφαση της αλήθειας.
Έξω, δίπλα στους ιερούς αποθέτες
μια μικρή αγριελιά
έτρεμε ανεπαίσθητα
κάτω απ’ τον ήλιο.

Στους σκοτεινούς διαδρόμους 
του εγκεφάλου μου
ακούω ομιλίες∙
περπατώ ψηλαφητά
να μη χτυπήσω στο βικτοριανό καναπέ
να μην μπλεχτώ στο κορδόνι
απ’ τις βαριές βελούδινες κουρτίνες
μα παρ' όλες τις προφυλάξεις
οι ομιλίες όταν πλησιάζω
πάντα σταματούν
κι όταν απομακρύνομαι 
αρχίζουν πάλι.

II

Στους σκοτεινούς διαδρόμου
του εγκεφάλου μου
στο σημείο που είχα εντοπίσει
βρήκα εντέλει ένα βουβό ακροβάτη
να κάνει διπλό σάλτο μορτάλε∙
ήταν αόρατα το πρόσωπό του
τα χέρια και το δίχτυ ασφαλείας.
Μονάχα μια φανέλα αθλητικιά
φωσφόριζε μες στο σκοτάδι
καθώς επίσης το μονόζυγο
κι οι φαρδιές ρίγες
του πανταλονιού του.

III

Στους σκοτεινούς διαδρόμους
του εγκεφάλου μου
δεν ξανακούστηκε τίποτα
εκτός από το κέρας της Αμάλθειας
που ράγισε, με αποτέλεσμα
να κατακλύσουνε, μανούλα μου
έντομα δηλητηριώδη κι ερπετά
τα διαμερίσματα του εγκεφάλου μου
αθόρυβα κι αμετάκλητα.

Δίπλα στη θάλασσα
σ’ ένα απίστευτο περιβόλι
μ’ ανθισμένες μουσμουλιές, νεραντζιές
και πυκνές μολόχες
που γλυκαίνουν το βλέμμα
χάθηκε
το χέρι της Φατμά
για πάντα μες στους θάμνους.
Έμεινε όμως πίσω το βραχιόλι της
το θρόισμα από το φόρεμά της
κάτω απ’ την πέργκολα
την καλυμμένη απροσπέλαστα
με γλυσίνες και κισσό.
Στην απέναντι όχθη, πάνω απ’ τα έλη
τρεις αλεξιπτωτιστές πηδούν αθόρυβα
κι ολοένα πέφτουν απ’ τον ουρανό.
Τα σώματά τους μοιάζουν από μακριά
σαν τρία μικρά βαρίδια.
Κι εγώ, μέσα στο ανύπαρκτο πρωινό
βαδίζω
μόνο
με μιαν αφή από τριφύλλι
στο μάγουλο.

Κατά μήκος του δρόμου
φυτέψανε λεύκες κι ακακίες
μικρές σαν παιχνίδια.
Στο βάθος, το ξερονήσι
προβάλλει ράχη
κήτους προϊστορικού.
Ένα πουλί ζυγίζεται
μ’ ακίνητα φτερά.
Χάρτινη
είναι
η ζωή μας
είναι
χάρτινη.

Μικροσκοπικά ποτάμια οι φλέβες
κυλούν προς το κέντρο του στήθους.
Σήμερα, από άγνωστη αιτία
γίνανε προς στιγμήν ανάγλυφες.
Δεν είναι πάντως από 'δώ
που το έρεβος
θα εκπορθήσει το κορμί μου.
Στις πάνω κλειδώσεις των μηρών
δεξιά κι αριστερά
έχω επακριβώς εντοπίσει
τις ανεπαίσθητες φλεβίτσες
που θα με παραδώσουν.

Το δικό σου θάνατο
τον έχω εξίσου μελετήσει.
Η ζωή
δεν είναι ποτέ
εκείνο που έχουμε φανταστεί.
Το έρεβος
θα εκπορθήσει το κορμί σου
τρυπώντας το μικρό σου τύμπανο
γλιστρώντας στη μικρή σου σάλπιγγα.
Ο θάνατος
δεν είναι ποτέ
εκείνο που έχουμε φανταστεί.

Κάποτε αναρωτιόμουνα
πώς ο Ηνίοχος των Δελφών
δεν είναι διόλου απελπισμένος
που δεν είναι καν ηνίοχος.
Τώρα νιώθω ό,τι ο γλύπτης
ερήμην του τυράννου
του Γέλαντα και των Συρακουσών
είχε διαβλέψει:
πως η ζωή είναι εντελώς απλή∙
δεν είναι παρά ο θάνατος
που ελλοχεύει.

Εφέτος θα στολίσουμε τον Επιτάφιο
με τις φωτογραφίες των αγαπημένων μας
με ζωγραφιές μαθητών
με σημαιούλες, πορτοκάλια, καραμέλες
και καρδιές βασανιστών.

Κάντε επιτέλους κάτι
να χαρείτε.
Στολίστε μ’ ένα λοφίο πολύχρωμο
το μπρίκι του καφέ
γράψτε ανάποδα τ’ όνομά σας
παίξτε βόλους στο χαλί
ποτίστε την μπιγκόνια σας
κλαδέψτε τα όνειρά σας
και κοιμηθείτε.

Μια Δευτέρα πρωί
θα γίνει η Δευτέρα Παρουσία.
Μόλις θα ’χουμε φτάσει στη δουλειά
και θα χτυπάμε τις κάρτες μας.
Μια Δευτέρα πρωί
ο Γενικός Διευθυντής
θα καθίσει στην ηλεκτρική καρέκλα
κομψοντυμένος
και με τέλειο μανικιούρ.
Θα φοράει μεταξωτή γραβάτα
με σχέδια λαχούρ
και θ’ αρχίσει να ιδρώνει
πάνω απ’ το χείλι του.
«Ιησού», θα πει, «εγώ πάντα πλήρωνα
τις συνδρομές μου»
μα ο Ιησούς θ’ ακουμπήσει στον τοίχο
την κιθάρα του
και θα γυρίσει ψύχραιμα
το διακόπτη.

Με τις αποσκευές γεμάτες
πτώματα τεμαχισμένα
ξεκινάμε για διακοπές
σε κάποιο νησί, σε κάποια ακτή
της Καραϊβικής
της Αδριατικής
του Αιγαίου.
Κάποτε, με τη σειρά μας
τεμαχισμένα πτώματα σ’ αποσκευές
θα συμμετάσχουμε σε μια κρουαζιέρα
μέχρι τας Καναρίους
για να επιστρέψουμε διά μέσου
ενός πεδίου μάχης
χειραψιών, προπόσεων, μικροφίλμ –

πισώπλατα το παλιό μαχαίρι.


Κυκλώσαν και πυρπόλησαν
το δέντρο
ώσπου έπιασε φωτιά
κι ο διπλανός καλαμιώνας.
Ουρλιάζοντας
πηδούσαν από μέσα
άγνωστοι δραπέτες
άλλων φυλακών
άλλων εποχών ίσως
μα Εκείνοι
αμέσως λύσαν τα σκυλιά
και τους πήραν
το κατόπι.

Έλα
ας μιλήσουμε
για ταξίδια
για χρώματα
για σημαίες στον άνεμο
και για μικρές ροδιές.

Η ζωή δεν έχει χρώμα.
Οι φλέβες είναι πράσινες
το γέλιο ξανθό
η θάλασσα πορφυρή
απ’ τις ναυμαχίες.
Η ζωή δεν έχει χρώμα∙
ωστόσο πάντα σώζονται
κάποιες στιγμές μονάκριβες –
φάσματα φωτός
στη μνήμη.

Μια ακέραιη μέρα
θα ’ρθει.
Τα υδροχαρή θα τη γιορτάσουν
στον Έβρο, στον Νείλο, στον Μισισιπή.
Μια σφαίρα από μικρότατους καθρέφτες
στην οροφή
μια αθώα χούφτα χάντρες
μια σαυροκτόνα ανάμνηση∙
λάβαρα και βιασμοί και σκοτωμοί
από πρώτο χέρι.
Οι μεσολαβητές, οι παραποιητές
θα κρύβονται
και θα κυκλοφορούνε μεταμφιεσμένοι.
Μια ακέραιη μέρα
δε θα ’ρθει.

Μια ακέραιη μέρα
θα ’ρθει.
Τα υδροχαρή θα τη γιορτάσουν
στον Έβρο, στον Νείλο, στον Μισισιπή.
Μια σφαίρα από μικρότατους καθρέφτες
στην οροφή
μια αθώα χούφτα χάντρες
μια σαυροκτόνα ανάμνηση∙
λάβαρα και βιασμοί και σκοτωμοί
από πρώτο χέρι.
Οι μεσολαβητές, οι παραποιητές
θα κρύβονται
και θα κυκλοφορούνε μεταμφιεσμένοι.
Μια ακέραιη μέρα
δε θα ’ρθει.

Πρέπει να βρω μια γλώσσα
Που να ενώνει τα σύννεφα
Να χωρίζει τη θάλασσα
Να οξύνει τον πόνο
Για να μπορώ να σε κοιτάζω
Σκύβοντας και ρωτώντας
Ρουφώντας και παίζοντας
Περπατώντας στα τέσσερα.

Πρέπει να βρω μια γλώσσα
Που να ταιριάζει στις φωνές
Όταν θα δύουν οι αισθήσεις
Και θα ξυπνά το αίσθημα
Όταν θα βάζω το νύχι
Στις πληγές, το ακάνθινο στεφάνι
Στα μαλλιά μου.

Πρέπει να βρω μια γλώσσα πυρετού
Που να γεμίζει πύον
Θα γίνεται μπλε το πρωινό
Και τρυφερό το βράδυ.
Πρέπει να βρω μια γλώσσα
Που θα ’χει την πίκρα 
Του πιο γλυκού φιλιού
Την αλαφράδα του πουλιού
Και το στυφό της γνώσης.

Πρέπει να βρω μια γλώσσα
Για να σου μιλήσω. 

Σηκώνομαι και πάω στο παράθυρο
Όλα αλλάζουν μέσα μου σαν μέσα σε νερό.
Έξω το τοπίο καταπράσινο. Πράσινα σύννεφα
Και μια φωνή λησμονημένη στ’ όνειρο
Της χθεσινής ρουφήχτρας.
Τ’ άλογα αποκτούν φτερά
Ο ήλιος με φοβίζει
Βγάζω αγκάθια σπαρταρώ.

Σηκώνομαι και πάω στο παράθυρο.
Βλέπω χρυσόμυγες, αράχνες
Σκνίπες, κοράκια και σμήνη μελισσών.
Με κεντημένα αισθήματα
Θα παρηγορηθούμε μεταξύ μας
Στη βραδινή ομοβροντία.
Χωρίς να βλέπουμε του άλλου την πληγή
Σαν μια τερατωδία
Με λεπτεπίλεπτες ματιές
Και άμουσα λόγια θα ψάλουμε
Τα έπη της σελήνης στη φωτεινή ταράτσα.
Ανάμεσα σε τσακισμένες προσμονές
Σε κόπρανα και αποφάγια, θα σκάσουμε
Μέσα στα αγκαλιάσματά μας.

Πώς λαχταρώ να φύγω!
Στη Βραζιλία, στο Νεπάλ, στη Νάπολη
Ή και στο θάνατο ακόμα.
Με κούρασε αυτή η άνυδρη καρέκλα.
Κι έπειτα δίχως αγάπη τι να πεις;
Ακόμα και οι στίχοι μας μοιάζουν από πηλό.

Άστεγη 
έμεινε η ποίηση
και περιφέρεται 
στους δρόμους 
ζητιανεύοντας
 
            *

Ναυάγιο η ποίηση
κι ο ποιητής
ο ναυαγός


Μεσημέρι κι έκανε ζέστη
όταν πήγα στον πύργο

Φορούσα κι ένα λευκό μπλουζάκι
για να διαγράφεται όλη
η θηλυκότητα που έχω αφυπνίσει

Άφησα ανοιχτή μια μικρή εσοχή
του μυαλού
που ξέρει και δεν παραδέχεται ότι
είναι σοβαρό το παιχνίδι!

Ένιωσα λίγο βασίλισσα λευκή
που ποθεί και φοβάται
τον μαύρο βασιλιά

Αυτός το ξέρει, και ας πίνει αμέριμνος
καφέ με τους αξιωματικούς

Ο πύργος μόνο ξέρει την έκβαση
Είναι γκρι,
γιατί τους έδεσε μια νύχτα και
ανακατευτήκαν τα χρώματα
Κουβαλάει μέσα του και τον βασιλιά
και τη βασίλισσα
και οι κινήσεις του δεν είναι πάντα
ευθείες
Χορεύει μόνος του το βαλς της απόγνωσης
και προσμένει μια νίκη
Ήδη απατηλή,
Ήδη κεντημένη...

Στρίβω άλλο ένα τσιγάρο
και τυλίγω μέσα του πεθαμένες
αναπνοές

Αφήνω όλη την πίκρα και
την ασχήμια του πόνου
να μπει στο στόμα μου
να κιτρινίσει το χαμόγελο της ψευτιάς

Να πείσω και να πειστώ ότι
σε βγάζω λίγο-λίγο σε βρόμικες εκπνοές

Πάντα θύμωνες με μένα
και τις αρρωστημένες μου εξαρτήσεις

Τι κρίμα που δεν κόβονται
οι άσχημες συνήθειες εύκολα

Έτσι και σένα,
Δεν μπορώ να εγκαταλείψω...

Μαζί με σένα
Έχασα την πιο εμπνευσμένη λεπίδα
του εαυτού μου

Μαζί με σένα
Έχασα τα ακαθόριστα νοήματα
της κάθε μέρας

Μαζί με σένα
Έχασα τη μουσική που κάνουν
τα ιδιαίτερα παπούτσια μου
όταν χορεύουν

Μαζί με σένα
Έχασα τις νύχτες που
μυρίζουν γλυκάνισο

Συγγνώμη που σε άφησα,
αλλά ήθελα ν' αγγίξω
μια αναπνοή πιο ήρεμη,
καθαρή, νυσταγμένη...
Το αντάλλαγμα;
Η πεζή, πεσμένη ζωή
που βάζει κόλλα στη σκέψη
Μια χειροτεχνία κι αυτό, έτσι;


Τραγουδάω όταν ζωγραφίζω
Τραγουδάω το χρώμα της μοκέτας που πέταξες
όταν έσκισες το πορτοκαλί
της σχέσης μας

Σε παίζω όταν ζωγραφίζω
Παίζω με τις λέξεις
που έφτιαξες όταν
δεν καταλάβαινες τη γλώσσα μου

Σε βλέπω όταν ζωγραφίζω
Βλέπω τις εικόνες
που έσπασες όταν
σμίκρυνες σε κομματάκια
αγαπημένα πρόσωπα

Αναπνέω όταν ζωγραφίζω
Σε αναπνέω σε αναμνήσεις
που ασφυκτιούν
κι ακόμη υπάρχουν

Ακούω όταν ζωγραφίζω
Σε ακούω στο τραγούδι
που δεν βρέθηκε
και παίχτηκε σε
λάθος ημερομηνία

Χαίρομαι όταν ζωγραφίζω
Με χαίρομαι όταν σε ακουμπάω
στο τότε
σαν πολύτιμο μπιμπελό

Πονάω! Πονάω όταν
σε αποθηκεύω σαν τρύπια κάλτσα
σε άδειο ξεχασμένο συρτάρι
Μήπως και...

Λοιπόν, δεν ζωγραφίζω!
Πασαλείβω για να ξεχνιέμαι
Δάχτυλα και μπογιές

Άδεια η φαντασία σαν
την τρύπια κάλτσα που έκρυψα
Δεν θέλω να ξέρω ποιο χρώμα
μου ανήκει

Ανήκω εγώ σε δύο εαυτούς
Τόσο αγαπητούς
Τόσο μισημένους...


Κανείς δεν ακούει πια
εκείνη τη στιγμή της σιωπής
πριν τη συνουσία

Χαμόγελα αμηχανίας και
φιλικά γινόμενα τ’ αγγίγματα

Κι έπειτα γίνεται η διείσδυση

Σαν όλο το παρελθόν που μπαίνει
στο τώρα και μας
κρυφοκοιτάζει πονεμένα

Κι έπειτα έρχεται ο οργασμός!
Το ένα και μοναδικό ξέσπασμα
που μας επιτρέπει η καθημερινότητα
Τόσο νόμιμο,
Τόσο μόνιμο,
Τόσο εντάξει...

Πόσο εύκολα προτιμάμε να
κάνουμε σεξ αντί ν' αφεθούμε
ξαπλωμένοι και μόνοι
σ’ όλα τα δάκρυα που χύνει
η ξεγυμνωμένη αλήθεια μας...

Πρωινό άγουρο
Βγαίνει η πόλη διστακτικά στο φως
Βλάπτομαι ξανά και ξανά
Λίγο πάλι μετά,
βλάπτω τον εαυτό μου
με τα ευτραφή μάγουλα
Μελαγχολία χωρίς ήλιο στα δρομάκια
Περιμένω...

Οι ταράτσες απέναντι
τσίγκινες σιδεριές
Βρομερά τα σπουργίτια
Πού και πού φαίνεται μια γριούλα
στην αδιαχώρητη καθαριότητα
της μπουγάδας

Ας, να μπορούσα να ήμουν
στην ταράτσα!
Θα την έσπρωχνα
να πέσει από ψηλά!
Ν’ αυτοκτονήσει και αυτή
με ευλάβεια...

Θα ξύσω με τα μολύβια μου
όλη την πορτοκαλορόδινη σκουριά
που κρατάει την άγκυρα
—κι εμένα μαζί—
στο ασήκωτο βάρος της μοναξιάς
και της ατίμωσης

Θ’ ακονιστούν οι μολυβένιες ακμές,
Θ’ ανταλλάξω σκουριασμένες αφές
με αλμυρές προσδοκίες
Και επιτέλους,
θα μπορώ πάλι να γράψω...

Είσαι σαν χρώμα συμπαγές
που ξέφυγε κάποτε
από τη σκοτεινιά του δάσους
Κάθε μέρα μου λες
κάτι λίγο πιο πολύ
από τη σκέψη σου
Ισορροπία λεία που με τρομάζει
Εγώ είμαι άναρχα περιορισμένη
και πού και πού
μυρίζω στεναχώρια
κάτω από την κόκκινη φλοκάτη
που —ναι! Το ξέρεις—
δένει τόσο καλά με το
δικό σου πράσινο σκούρο...

Σ’ ευχαριστώ που ήρθες!
Είσαι μικρή! Είσαι ρόδινη!
Ευτυχώς είσαι καλά!
Δύο μάτια, δύο χέρια, δύο πόδια
Σώμα ένα!
Ανησυχούσα για σένα
Τις νύχτες που
σε χάιδευα μέσα στη
δερμάτινη μπάλα
Σε παίδεψα πολύ; Σε βάρυνα;
Σε τρόμαξαν οι φωνές που δεν έπρεπε
ν’ ακούσεις;
Σ’ έκανα να τρέμεις ενώ δεν έκανε κρύο;
Συγχώρα με! Εσύ
Είσαι αληθινή! Είσαι ρόδινη!
Τώρα είσαι εδώ! Ευτυχώς!
Ανησυχούσα για μένα
Τώρα είμαι πάλι χωρισμένη
Σώμα ένα!
Τι να κάνω για σένα;
Να κόψω λίγο κρέας από την ψυχή μου,
να στο δώσω να το κρατάς,
να νιώσεις ασφάλεια;
Μήπως θες και λίγο χρώμα για
να γίνεις πορτοκαλί;
Σ’ ευχαριστώ που ήρθες!
Είσαι εσύ! Ευτυχώς!
Και είσαι ρόδινη!


Πίσω από δύο κρυμμένα μάτια
ένα γραμμένο συναίσθημα
Βαλσαμωμένη η στιγμή
στο πίσω ή στο τώρα
Ένα συναίσθημα πάντα φανερό
στο βλέμμα
τώρα που δεν κάνει να παίζουμε
με τη λέξη
Πώς να παίξουμε κρυφτό
στο χρόνο,
στα γεγονότα;
Τι να κάνουμε που όλα 
Τα άλφα,
Τα ωμέγα,
Τα γάμμα
σχηματίζονται με καμπύλες συνέχειες;
Και κάνουμε κύκλους
Εμείς! Οι δειλοί παρατηρητές μιας αλήθειας
Πάντα το συναίσθημα θα προδίδει
την αίσθηση της ηλίθιας δύναμής μας


Νιώθουμε όσο περνάει ο καιρός
ότι τελειώνουμε
Άλλη μια κίνηση εκπνοής
Άλλη μια
Άλλη μια... και...
Ο κύκλος έκλεισε!
Πάει! Αυτό ήταν!

Όμως,
ξέρουμε ότι κάτι λοξοδρόμησε
κάπου στην άκρη,
έκανε έναν μικρό ελιγμό,
σχεδίασε ένα έξυπνο γάμμα
και ο κύκλος έγινε σπείρα

Και ξέρουμε ότι η σπείρα
δεν τελειώνει ποτέ
όσο κι αν μεγαλώνει
Δεν γίνεται ποτέ ακέραιο σχήμα

Δεν θα κλειστεί ποτέ!
Σαν το φίδι που πασχίζει
να φάει την ουρά του
Όσο μόνη και αν νιώθει στην απειρότητα

Σχεδιάζω συνεχώς
χιλιοειπωμένες φιγούρες
τις στιγμές που θέλω
ν’ ασχοληθώ με τις λέξεις

Το πιο επικίνδυνο είναι
ότι ποτέ δεν σηκώνω
την ακμή του μολυβιού
απ’ το χαρτί
Και τα σχέδια
συνεχίζονται...

Και οι γραμμές 
με τραβάνε!
Όλο και πιο μέσα,
όλο και πιο μέσα,
στα χαρακτηριστικά
των προσώπων...

Τίποτα δε μένει κρυφό!
Όλα! Όλα τα έχουν δει
κάποια στιγμή τα μάτια
των στιγμών

Όσο κι αν προσπαθώ
να τα σφίξω σε αγαπημένα
ημερολόγια
σε νευρικές εξομολογήσεις

Όλα είναι σαν χνούδι
που αφήνει αποτυπώματα
στις τωρινές στιγμές

Χαραγμένες πεταλούδες
που στο ένα τους φτερό
είναι μια ενοχή,
στο άλλο
μια ελπίδα

Όσο κι αν τα κρύβω
σε σοβαρά χαρτιά
κάτω από τις μασχάλες μου

Κάποια στιγμή
θ' ανοίξω τα χέρια
ν’ αγκαλιάσω τον εαυτό μου

Και τότε θ' ακούσω
σαν ιδρώτα ανυπόφορο
τα μυστικά μου!

Όλα αυτά που έφτιαξα
θα λιώσουν από τη λιπαρότητα

Όλος ο αγώνας δρόμου
θα πάει χαμένος
Κανείς δεν θα με καθαρίσει

Και θα πρέπει μόνη μου
Σαν φίδι ν’ αλλάξω δέρμα,
Σαν γουρούνι μόνη μου
να κυλιστώ σε βρόμικα μέλη,
Σαν γάτα μόνη να πλυθώ

Σαν γυναίκα να γεμίσω πάλι
μυστικές επιθυμίες,
ξέροντας ότι
η αμνησία είναι η πιο μεγάλη απάτη

Σαν σε βλέπω τις
Στιγμές που αφήνεσαι
Στον εαυτό σου,
Σε αγαπάω σαν πρώτη φορά,
Σαν πρώτη όψη,
Σαν ακρόαση που περιμένω...

Τι είναι άραγε η τρέλα;
Είναι η απόλυτη ελευθερία;
Η ανοιχτή σκέψη;

Όταν φθάνεις στο τελευταίο
μπαλκόνι του κόσμου
και ακούς το χνώτο του θεού;

Μην παιδεύεσαι. Κάποιοι
δεν καταλαβαίνουν...

Κλείνουν τον ύπνο σου
σε άσπρα σεντόνια
και φροντίζουν να σου δίνουν
την φροντίδα σε κυκλάκια
χρωματιστά
Νοσηλεία το λένε...

Κι εγώ πέρασα από εκεί
Γρατζουνίστηκα από λόγια
και μαζεύτηκα

Αλλά, θα ’ρθω να σε βρω
στο υψηλότερο σημείο
της μουσικής
και θα περπατήσουμε
χέρι-χέρι
ως την επικίνδυνη άκρη...

Δεν ξέρω γιατί δεν με καταλαβαίνεις

Δεν ξέρω γιατί παντρεύτηκες τόσο σφιχτά
τις ανασφάλειές σου

Δεν ξέρω γιατί κοιμάσαι αγκαλιά
με τα λάθη σου στον κεραμιδί καναπέ

Δεν ξέρω γιατί ξέχασες
την κόκκινη φλοκάτη
στο στενό δικό μας κρεβάτι

Πες μου λοιπόν,
γιατί στο μπράτσο σου
είναι χαραγμένη η ελευθερία;

Γιατί δεν κόβεις το ένα σου χέρι
να δεις τη δύναμή σου,
αντί να ακρωτηριάζεις σιγά-σιγά
τα δικά μου δάχτυλα
και τα στιλό
που ποτέ δεν ξεχνούν
και συνεχίζουν να γράφουν;

Δεν πειράζει που δεν αγκάλιασα
με τρυφεράδα τα παλιά μου ποιήματα

Δεν πειράζει που άφησα τα καλύτερα
κομμάτια του εαυτού μου μισοφαγωμένα

Δεν πειράζει που άφησα εκείνες
τις μεγάλες καταπληκτικές βόλτες
να προχωρήσουν μόνες τους

Δεν πειράζει που το πρωί
δεν βλέπομαι στους ήχους
της κάθε μέρας που έρχεται

Κι έτσι, πνίγηκα σε μια αγκαλιά
υποχρεώσεων

Και συμπιέζω τόσο πολύ
τη σκέψη της νύχτας
ανάμεσα σε δύο δάχτυλα
Ναι! Εκείνα που πάντα αφήνω
μέσα στο παντελόνι

Τα φυλάω σαν δύο πολύτιμα
κέρματα!
Σαν δύο τελευταία,
καλά κρυμμένα χαρτιά

Δεν πειράζει που με αφήνω να ξεχνιέμαι
Ή μήπως πειράζει;

Και γι’ αυτό εκείνη η φωνή
Και γι’ αυτό έγιναν αυτές οι γραμμές
Και γι’ αυτό εγώ τώρα,
ξαπλωμένη πάνω σε μένα
πρώτη φορά —μετά από καιρό—
λίγο πιο μοναδική
λίγο πιο μεγάλη...

Θυμάμαι πώς τα μυστικά σου χείλια
ζάρωναν σαν υγρές βιβλίου σελίδες,
που με βουβή ξεφύλλιζα απληστία,

μαβιά, αφανή, καθώς σε λόχμες ία,
λουσμένα σε αυγινές δροσοσταλίδες,
σε απρόσβατα ορεινά, κρυφά βασίλεια

και κάτω απ’ τις κυρτές σου βλεφαρίδες,
στραφτάλισμα βροχής σε φτέρη ανήλια,
πώς πρόβαλε, με δάκρυα, η ευτυχία.

Αποστηθίσαμε προσεκτικά
την αλφαβήτα του έρωτα,
ένα προς ένα γράμμα ψηλαφώντας,
σαν τα σουσούμια σε τυφλόμυγας κυνήγι.

Λέξη για τ’ αφανέρωτα
αισθήματά μας δεν αρθρώσαμε καμιά,
πάντα απ’ τον άλλο εκείνη προσδοκώντας
που με άλφα αρχίζει και σε ωμέγα λήγει.

Στη μοναξιά μου, σιωπηλή σαν έρημη εκκλησία,
της θύμησής σου το άσβηστο πάντα θα καίει καντήλι
κι αν την καρδιά σου μάτωσα με μια απερισκεψία,
ποτέ μου δεν ανέμισα του χωρισμού μαντίλι.

Της νεανικής μου αστοχασιάς, μια ολόκληρη ζωή,
εσύ κι αν με συγχώρεσες, το σφάλμα εγώ πληρώνω,
μα χρόνια πέρασαν πολλά και πια δεν ωφελεί
άσκοπα ν’ απελπίζομαι κι αργά να μετανιώνω.

Αγάπη, τρυφερότητα, στοργή και καλοσύνη,
αυτά που ως τα γεράματα μάζευα ψίχα ψίχα
σαν τον φτωχό που προσδοκά ψωμί από ελεημοσύνη,
μου τα είχες δώσει από καρδιάς, μα εγώ καρδιά δεν είχα.

Η οριζόντια της θάλασσας γραμμή
και η ερημιά της
τέμνονται από την κάθετη, λεπτή
κορμοστασιά της,

καθώς σιμώνει ανάλαφρα και αργά
πάνω στην άμμο,
μαύρα στο φως τα ανάστατα μαλλιά
και η σκιά της χάμω.

Ώσπου να σμίξουν και να φιληθούν
πάντα φοβούνται,
σε αβύσσου χείλος σαν να ακροβατούν
όσοι αγαπιούνται.

Όπως το κεντητό έξωμο φουστάνι
σε προκαλεί να φανταστείς
με αυτά που δείχνει εκείνο που δεν φαίνεται,

έτσι και το καλό ποίημα σε κάνει
ανύποπτος να υποψιαστείς
με αυτά που λέει κι εκείνο που δεν λέγεται.

Στον έκπαγλο τον κόρφο που ονειρεύτηκες
το κεφάλι σα να έγειρες μεμιάς
κι όλες γύρω οι φωνές να μοιάζουν ψεύτικες,

καθώς ακούς τους χτύπους της καρδιάς.

Όταν στο ηλιοβασίλεμα νοσταλγικά θα λούσεις
την πρώτη σου και αδιόρατη ρυτίδα να χρυσίζει,
ξάφνου μπορεί τη μοναξιά σαν τρωκτικό ν’ ακούσεις
πώς την ψυχή στα μύχια της κρυφά σου ροκανίζει.

Οι σκιές στον κήπο μάκρυναν, η μέρα πάει να σβήσει,
το χέρι εσύ όμως δίστασες στον κόρφο της να φέρεις,
γιατί ξανά την άτολμη καρδιά σου είχε σφραγίσει
ο φόβος ότι ενδίδοντας στον πόθο, θα υποφέρεις.

Αγάπης λόγια αφού είπαν χίλια,
όταν φιλιούνται δυο εραστές
κι αντικριστά, χείλια με χείλια,
σμίγουνε οι δυο κατατομές,

γεμάτο κύπελλο προβάλλει
γλυκό του έρωτα κρασί,
που πίνοντάς το νιώθουν ζάλη,
ώσπου μεθούν από ηδονή.

Μα τώρα μόνος μου κοιμάμαι
κι αυτό μου το είχες πει παλιά,
όταν χαιρόμασταν, θυμάμαι,
καρδιά να σμίγει με καρδιά.

Δες, τα φώτα της πόλης καθρεφτίζονται
στου κόλπου τ’ ακυμάτιστα νερά,
όπως γυναίκα και άντρας που σχετίζονται
και σμίγουνε τη νύχτα ερωτικά.

Όμως το αρμονικό τους το ζευγάρωμα
βαρδάρης το ρημάζει, όταν φυσά,
γεύση έχει αλμύρας, πελαγίσιο άρωμα
και φέρνει δάκρυα ερωτικού καβγά.

Η καλύβα, όπου πήγαμε μαζί
και γίναμε —ήταν Αύγουστος— ζευγάρι,
μοιάζει πιο μαύρη τώρα τον Γενάρη,
που καυτός ήλιος δεν μεσουρανεί.

Γυμνά τα δέντρα, όπου σπουργίτια σμάρι
κουρνιάζουν, λες κι είναι όψιμοι καρποί,
των αγρών γύρω αδιάλειπτη η σιωπή,
μπροστά στην πόρτα απάτητο χορτάρι

και στο κατώφλι το ασημένιο χνάρι
που αφήνει, όπου περνά, το σαλιγκάρι.
Πόσες νύχτες δεν έχω κοιμηθεί

ποθώντας σε! Ποιος ξέρει αν θα με πάρει
ύπνος. Θολό είναι απόψε το φεγγάρι
κι εσύ ποτέ δεν μ’ έχεις θυμηθεί.

Ήμασταν λέει σ’ ένα μουσείο
μέσα στ’ όνειρο
ξάφνου ανοίγει από μόνη της κάποια πόρτα
«εδώ είναι η Αίθουσα του Χρόνου»
ακούγεται μια φωνή
και τι βλέπουμε
σε μια τεράστια στέρνα
στήθια, πλάτες, λαιμοί σάλευαν αμίλητα μες στους ατμούς
κοπέλες γυμνές σε πόζες νωχελικές
με κομμώσεις μπελ επόκ όλο μπουκλάκια
άλλη ρουφούσε αργά μια φιλντισένια πίπα
άλλη ατένιζε το ταβάνι με βλέμμα θολό
άλλη έπαιζε στα δάχτυλά της το νερό
«εδώ, κύριοι, μετριέται ο Χρόνος»
ξανάπε η φωνή
κάθισα λίγη ώρα κάτι μ’ έτρωγε
«άντε τώρα, φεύγω, γεια» είπα σιγανά
έπρεπε να ξυπνήσω είχα χίλιες δουλειές
να ταΐσω κρεατάκι στο σκουλήκι να πρηστεί
να ποτίσω με φαρμάκι τη ροδιά μου να χαρεί
να πω τραγούδια στον μαύρο λύκο να ξεχαστεί
μα πόσο αλλιώτικη μέρα ξημέρωσε
το σκουλήκι τίναξε ανθούς
βέλαζε η ροδιά μου στους περαστικούς
«κάτσε πλάι μου» είπε ο λύκος
και ούρλιαξε έναν υπέροχο σκοπό, μια μελωδία
της φονικής του σάρκας ύμνος κι ευτυχία.

Μοναχική επιστροφή μπρος στα σκαλιά, χαράματα:
«καλώς το πριγκιπόπουλο»
λέει το πνεύμα του σπιτιού
τραβώντας μ’ ένα πλοκάμι του τη βαλίτσα πιο μέσα
«έμπα βασιλοπούλα μου»
αναφωνεί η λάμπα του διαδρόμου
με το κακάδι μιας βδομάδας πάνω της να πυρακτώνεται
να στάζει αμέσως εκτυφλωτικό

«να ’μαι λοιπόν στο σπίτι μου»
αναλογίστηκε ο φιλημένος βάτραχος
και μπήκε.

Αυλή σπιτιού πριν από δυο αιώνες.
Στη μέση ένα πηγάδι.
Πλάι του ποζάρει μια κυρά.

Δαντελωτό πουκάμισο, φούστα μακριά
γόβα λουστρίνι, ύφος ασορτί.
Κοιτάζει τον φακό αγέρωχη, πόδι προτεταμένο
το χέρι στη μέση τσακισμένο
μειδίαμα κάπως 
κρεατί.

Στην άκρη της εικόνας
μια δίποδη θολή σκιά
κότα κουνημένη
πάνω στο κλικ κάτι τσιμπά στις πλάκες
σκυμμένη.

Πρώτα πέθανε η κότα.
Ύστερα πέθανε η ανώνυμη κυρία
ούτε που την θυμόταν αυτήν την κότα.
Σε λίγα χρόνια γκρεμίστηκε το σπίτι
πεθάναν πια οι γείτονες
μπήκαν κι οι κότες στα ψυγεία.

Μάλλον βρισκόμαστε
στη μέση του ποιήματος. 

Δωμάτιο σπιτιού πριν από έναν αιώνα.
Στην άκρη, ένα γραφείο.
Μπροστά του κάθεται ο ανώνυμος ποιητής.
Σαν βιοδιασπώμενος. Σωστή πλαγγόνα.
Είμαι ταφή εγώ, λέει και ξαναλέει
μελετώντας την εικόνα.

Πάνω στο γραφείο του
ένας λευκός λεκές μια κόλλα
με μια μισογραμμένη ελεγεία –όχι νεκρολογία–
για κάποιαν άγνωστη κυρά, την κότα της
κι ένα πηγάδι σε μιαν αυλή.
Στίχοι ζεστοί, σπαρταριστοί, όλο ζωή.

Πρώτα πάλι πέθανε η κότα.

Στον παλιό καναπέ καθισμένη
μ’ ένα φως αλογόνου λουσμένη
την κλωστή της περνά σιωπηλά
απ’ το τίποτα
 
το σκοτάδι της γνέφει απ’ το τζάμι
το πλοκάμια του πετά μα δεν φτάνει ως
το άπληστο πλάσμα, γαντζωμένο γερά
απ’ το τίποτα
 
με το μάτι θολό μελετώ στα κρυφά
την ανήλεη μάχη όπου πάντα νικά
όποιος κάθε αυγή τη ζωή αρχινά 
απ’ το τίποτα
 
δες το στέρνο πώς λιανίζει σκεβρό τη νυχτιά
δες τους ήρωες κιρσούς μες στα αίματα τα πηχτά
τώρα κοίτα τα ψεύτικα δόντια, χασμουριέται και 
κόβουν μπουκιά
απ’ το τίποτα
 
«έι !» της κάνω «από πού έμαθες πώς 
να ημερεύεις το σκότος να βόσκει απ’ τη χούφτα σου
φως;»
κι αυτή μου απαντά γελαστά
«απ’ το τίποτα!»

Εκφωνούσαμε αναμνήσεις
πάνω από τις σουπιές
εκείνος θυμήθηκε τα παγωτά που κρύψαμε
σ’ ένα μεταλλικό συρτάρι δεν έλιωναν δυο μήνες
πηγαίναμε τα βλέπαμε μα τι χημεία
εγώ θυμήθηκα που μια χρονιά κάναμε μάθημα στο υπόγειο
τσιμουδιά για τη βελούδινη παλάμη της
ένα απόγευμα που ήταν εκείνη επιμελήτρια
μετά διαφωνήσαμε για το πού έγινε η κηδεία της δασκάλας μας
ο καθένας έλεγε άλλη εκκλησία φυσικά έχω δίκιο
συμφωνήσαμε πως η νεκροφόρα παρκάρισε μπρος στα σκαλιά
πρώτη φορά που βλέπαμε κι οι δυο φέρετρο ζωντανό όχι ταινία
εμείς λέει παραταγμένοι ανεβαίνοντας δεξιά
έχε γεια δασκάλα Ζανταγιά
είχαμε σκάσει στα γέλια μπορεί και νευρικό
όταν ήρθε το παλιάμαξο τότε πλαντάξαμε στα χάχανα ωραία ήταν
μου λέει να πάρουμε και σαρδέλες να πάρουμε του λέω
μετά κάτι για τον πάοκ και κάποιον πατατούδη
εννοείται θα σκίσουμε τον Μάιο κύπελλο υποθέτω
όμως ο Μάιος απέχει σαράντα μέρες μέχρι τότε
θα έχω φάει μια σκάφη ψάρια σίγουρα μισό αρνί έναν ορυζώνα
ένα βυτίο πορτοκαλοχυμό ένα ψωμί δυο ρίζες μαρούλι ζόρικο
μια νταμιτζάνα τσίπουρο ρετσίνες και ουίσκια δεν μετράνε
μα μόλις πάρουμε το κύπελλο όλα τους θα γίνουν αναμνήσεις
θα ’χω μπόλικο πράμα στο νησί το καλοκαίρι φύσ’ αέρι
κάτω στον βυθό έρχονται όλα στο μυαλό ίσως η πίεση
θα σκάσω καμιά μέρα ας σκάσω ύστερα στο χάραμα
μαλακώνουν βγαίνουν πρώτα στ’ όνειρο σκιές κοκόρια στυσάρες
του λέω να πάρουμε και μια πατάτες αναμνηστικές 
να πάρουμε μου λέει δίχως ν' απορήσει έμαθε πια
τότε κάτι σαν μελαγχολία έπεσε και το φως
έφυγαν κι οι φοιτήτριες ξεθώριασε η Ολύμπου
με κοίταξε σιωπηλός για μένα να γράψεις πως εκείνη τη μέρα
η μάνα μου ήταν πολύ βαριά γεμάτη παντού δεν ξέρω
αν θα προλάβει το κύπελλο ας μην την κάνουμε
ανάμνηση από τώρα εντάξει φίλε τον κοίταξα κι εγώ
όρε κάτι βλέμματα μεταμοντέρνα τίγκα στην αποδόμηση
να κι ο χαλβάς
αντίο μας κι εμάς.

Η λέξη συμπεθέρα
μοιάζει με σύθαμπο.
Παραθερίζουν οι σάιμπερ στην Ηράκλεια καλωδιωμένες
ο Λου στα πόδια τους κυλιέται.
Θέλω να πω, το θέρος δεν είναι μόνο μπύρες
για να γλεντάει ο αφρός τους μες στις κάσες,
ούτε ο σάι σάμπα στο υπόγειο φετινός,
είναι επίγειες αγαπησιάρικες ανάσες
που τις σκανάρουν μία κόρη κι ένας γιος.

Σουρουπώνει το μέγαρο μεγαθήριο
μες στη φωτογραφία
– έγχρωμο, δισέλιδο, γυαλιστερό.
Μισάνοιχτες κουρτίνες, αμπαζούρ, φυτάκια, δειλινά, υδρορροές, σαλόνια,
μπαλκόνια μείον, σιγά το ακροκέραμο σαν τράγος.
Εκατόν σαράντα δύο τα παράθυρα τι πλάνο
κοντινό απ’ την απέναντι ταράτσα πάμε μαζί επάνω
να ρίξουμε μια ματιά. 
Ψυχή δεν φαίνεται που πήγαν όλοι
άδεια δωμάτια ρεύονται στον φακό
είναι κανείς εδώ;
Στο πίσω μέρος της εικόνας σίγουρα μέγα πάρτι ποδοκροτεί
μες στις κουζίνες, στα λουτρά, στα υπνωτήρια, στους διαδρόμους
κουτουρντίζει το αθέατο καλά κρατεί.
Τούλα να με λένε
κι ας κοιμίζω τώρα τα μικρά, να, τρίτο παράθυρο αριστερά,
πήγε κάποιο πλάσμα να πει μα δεν διότι
έπαθε μια τρικούβερτη σιωπή
κάποιος του μηδένισε τον ήχο στη στιγμή.
Άκρα του τάφου σιωπή δεν είν’ εδώ ντοκιμαντέρ
λαλεί πουλί και πάρ’ το κάτω.
Κοκοφοίνικες ώρα μηδέν. Μέχρι το χίλια.

Ώσπου θροΐζει το κτίσμα τίκτεται
μες στη σιγή φτου βγαίνω.
Ναι σταλάζει μια βρύση
ψηλαφητά εγείρεται η γραία να την κλείσει.
Ναι το βρέφος στη κούνια σκούζει βουβό
τα σκότη του βυζάξαν τη φωνή μέσ’ απ’ τον αφαλό.
Ναι βάζει τώρα στην πόρτα το κλειδί
στραβή γραβάτα βλέμμα φερετρί.

Ναι άλλη μια μέρα κοντεύει να λήξει στρωτά
κι αν τούτη η εικόνα είναι η απάντηση σε κάτι
τότε, ποια είναι η ερώτηση;
και ποιος ρωτά;

Με παραφύλαγε σε μια γωνιά στημένος
λεκιασμένο μπουφάν, πουλόβερ λερό, μαλλί πιο λιγδερό
στα χρόνια μου περίπου, γύρω στο εξήντα γεννημένος
άρα πρόλαβε τους Ζέπελιν στα ντουζένια τους
σιχάθηκε το ροκεντρόλ
είδε τις πρώτες πιτσαρίες να ανοίγουνε με γκαρσόνια-παπιγιόν
φόρεσε καμπάνα τζιν αμπέχωνο μοντγκόμερι μακρύ κασκόλ
ενώ το Λόουερ Προφίσενσι ήτανε γάμου λαμπρού προσόν
μου λέει: Φίλε σε παρακλώ
ψάχνω για τριάντα ευρώ
κάπου να βρω να κοιμηθώ
ήμουνα στην απεξάρτηση και βγήκα το πρωί
μήπως σου βρίσκεται κάνα «χαρτί»;
Με πέτυχε πάνω που ολοκλήρωνα μια σκέψη πολύ χύμα
η οποία έληγε στη λέξη «σιθρού»
ούτε που κατάλαβα τι έκανα το θύμα
του έδωσα πέντε ευρώ σε χαρτονόμισμα και συνέχισα γι’ αλλού
εκείνος στήθηκε πάλι στη θέση του να τσακώσει τον επόμενο
σιγά σιγά άρχισα να συνέρχομαι, ώσπου με λογισμό φλεγόμενο
υπολόγισα τα λεφτά σε δραχμές  κι έφριξα φρίκη μεγάλη
ούτε στον Κομμένο Πόδι δεν έχω δώσει ποτέ τόσα
ύστερα θυμήθηκα την όψη του, μισό βουβάλι
απ’ όσο ξέρω κανείς δεν βγαίνει από την απεξάρτηση
με σκεμπέ και διπλοσάγονο τίγκα στις πατσιές
όμως δεν θύμωσα, επικράτησαν σκέψεις αγαθές
δε βαριέσαι είπα είναι ντροπή να τα ζητήσω πίσω
χώρια που μπορεί να τα έχει πράγματι ανάγκη
να φάει, να πιει, να τρυπηθεί, να χαϊδευτεί
στο κάτω κάτω τ’ άξιζε τα λεφτά του
αφού κατάφερε κοτζάμ ποιητή να εξαπατήσει

καθώς κι εκείνος τώρα εδώ με τη σειρά του
πάει ο ζήτουλας, με λόγια, μιαν απάτη να στήσει.

Η πλαγιά τσιτωνόταν στον μαγιάτικο ήλιο...

Εδώ τριγύρω λεν οι πηγές
πως έστησαν τ’ αντίσκηνα οι Άγγλοι στον Πρώτο Πόλεμο.
Σκυφτός, τους έψαχνα.
Καμιά φορά
σκοντάφτεις σ’ έναν κάλυκα, μιαν αρβύλα ξεχαρβαλωμένη
κάνα κονσερβοκούτι βοδινού, σκύβεις το μαζεύεις
το κουβαλάς στο σπίτι σου, το παρατάς σε μια ντουλάπα
κι αυτό γεννοβολά. Τίποτα όμως.
Κάθισα σε μια κοτρόνα κάθιδρος. Ο ήλιος ζεματούσε.
Αγριολούλουδα, μυρμήγκια. Ξεθυμασμένες μύγες
κοχλάζαν μες στην αντηλιά. Τσιμέντα χυμένα σε σβουνιές.
Κάτω στην πόλη, οι βορινοί συνοικισμοί βροντόσαυροι
χώνευαν τα βράχια του βουνού. Σιγά σιγά ξεχώρισαν
οι δρόμοι και τα σπίτια. Να κι η ταράτσα
με το ερειπωμένο πλυσταριό, τα κάγκελα πλαγιάζουν πέρα δώθε
να ’στε οι δυο σας, πόσο άχαρα τινάζεις νεαρέ μου τα χαλιά
σκορπάν οι ναφθαλίνες λαμπυρίζουν
μπαίνουν στα μάτια σου κορώνουν

«αχ! Λησμονημένη!» ο βόγκος αντηχεί στ’ απομεσήμερο
το χέρι φρενιασμένο φλέβες αφηνιασμένες να το ζώνουν
ζυμώνει τον αέρα στα τυφλά
μανιάζοντας να βρει την ακριβή παλάμη

... τρεχάτος άτι του Μαγιού κατέβηκα στην πόλη
για να σπουδάσω από κει το στοιχειωμένο όρος

Την πρώτη φορά που ήμουνα μπροστά
με ανατρίχιασε η χωματίλα, μια μυρωδιά ξινή
σα να ρευότανε σάπιο σκότος η γη.

Με τον καιρό, παρατηρούσα πόσο βαθύς
πρέπει να είναι λάκκος, πώς να μπήγω γερά το φτυάρι
και πώς μπροστά στον σκώληκα να δείχνω παλικάρι.

Απ’ τους παλιότερους διδάχτηκα πώς να ρίχνω αποπάνω
με μαλακές φτυαριές το χώμα για να δείχνει αφράτο
την ώρα που σκεπάζει το φως, με κόπρο και σκαθάρια γεμάτο.

Γυρνώντας στο σπίτι, τα νύχια μου είναι μαύρα
τα ρούχα βρομούν, γδέρνω τις πέτσες μου, ανάβω φώτα, μα
μες στον ύπνο, σα λάκκο νιώθω το κρεβάτι να με ρουφά.

Με λένε Αλμπέρτο και φυτεύω λουλούδια στα πάρκα.
Σε άλλους αρέσει. Εμένα μου φέρνει αηδία.
Ένεκα βέβαια η ανεργία.

Χαράματα στη Γαλάτιστα
στο πίσω κάθισμα ο Άσπρος Αετός
δίπλα του το Μαύρο Σύννεφο
και μπρος η Καθιστή Αρκούδα
υμνούν τη νέα μέρα
ο ήλιος δίκροκος στα καθρεφτάκια
Θέλω να μου φωτίσεις τα τρία μου παιδιά
του λέει ο πρώτος και προσκυνά
–κεφάλι σπλατς–
πάνε πιο κάτω
Σήκω να μου ζεστάνεις την όμορφη κυρά
παρακαλά ο άλλος με το χέρι στην καρδιά
–ουρά ταπισερί στην πίσσα–
λίγο πιο πέρα 
Δείξε μου τον δρόμο της χαράς
ικετεύει ο τρίτος και δακρύζει
–πάλι κεφάλι σπλατς–
Που λέτε, κάνει το Βουβό Τιμόνι
ρίξαν τα ρούχα του σε μια μαύρη σακούλα
την είχανε στις τουαλέτες πλάι στ’ απορρυπαντικά
καληώρα χαράματα
το παντελόνι που μ’ άρεζε το πουκάμισο που δεν μ’ άρεζε
Α ρε Βασίλη, είπα στην σακούλα
και την έβαλα στο πίσω κάθισμα
Α ρε Βουβέ, ήχησε η νάιλον σιωπή της:
Τι νόμισες, όπου και να πας
Όλος κι όλος ο τρόμος
Τρεις γάτες δρόμος.

Βαδίζαμε στο μονοπάτι του βουνού
την κρατούσα από το χέρι
και της μάθαινα τις ημέρες της εβδομάδας.

Δευτέρα Τρίτη Τετάρτη απάγγειλα
Δευτέρα Τρρρίτη Τετάρτη επαναλάμβανε
σέρνοντας το ρο της Τρίτης μ’ αμερικάνικη προφορά

εγώ κι η μικρή μου ανιψιά
εγώ κι οι μέρες οι εφτά ταραγμένο μελίσσι
βουίζαν γύρω μας βομβίζαν θυμωμένες
τα λόγια μου καπνός

άλλες δεν έχει; με ρώτησε ξάφνου
πάνω που κορωμένος ωρυόμουν
σαν να ’ταν το ποίημα το καλό
μ’ εφτά μονάχα λέξεις

πείσμωσα, συνήλθα στο λεπτό
άρχισα να της μιλώ
για τις λίμνες που ασπρίζαν αντίκρυ
για τα ελάφια και τους πάνθηρες
που ξεδιψούσαν εκεί πριν από τ’ αγκάλιασμα
στα χρόνια τα παλιά
για της αρκούδας τα λημέρια πιο ψηλά

για τα λιοντάρια που κάποτε ζούσαν εδώ πάνω
τ’ αγριογούρουνα, τους λύκους, τα τσακάλια
τώρα κρεμόταν από το στόμα μου συνεπαρμένη
θα σε φάω της λέω ξάφνου
δεν είμαι η γιαγιά σου
και οι απαντήσεις είναι:
για να σ’ ακούω καλύτερα
για να σε βλέπω καλύτερα
για να σε μυρίζω καλύτερα
για να σε φάω μικρούλα μου

κοιτούσε τα δόντια μ’ απορία
σφήνωσε λίγο στα ούλα η παχουλή αχλή
αυτήν τη μέρα που ο κόσμος όλος την έχει για αργία
αυτήν αργοκατάπινα κι εγώ: τη μέρα Κυριακή

Τέσσερις άνθρωποι γύρω από το τζάκι
πίνουνε τσίπουρα και λένε ιστορίες.

Μέσα στο τζάκι
λαμπαδιάζουν τα κούτσουρα της οξιάς.

Την περασμένη άνοιξη 
δυο άντρες κάθονταν κάτω από αυτήν την οξιά.
Πίνουν τσιγάρα και λένε ιστορίες.
Ύστερα πιάνουν τα τσεκούρια και τη βαρούν.

Εκείνη την ώρα
περνάει παραπέρα ένας
σιωπούν τα κοτσύφια
θλίβεται λίγο η λιακάδα. 

Χαιρετά τους ξυλοκόπους γέρνοντας το κεφάλι
και χάνεται
κανείς τους δεν τον είδε ξανά.

Οι ξυλοκόποι τελειώνουν το τσεκούρεμα
και γυρίζουν ο καθένας στο σπίτι του.
Ανοίγουν την τηλεόραση και πίνουν μπίρες
μέχρι να τους πάρει ο ύπνος στον καναπέ.

Δεν είχαν τσεκούρια
ηλεκτρικό πριόνι είχαν.
Το είδε ο περαστικός.

Δεν ήταν περαστικός
φάντασμα ήταν.
Το είδαν οι ξυλοκόποι.

Την Κυριακή στο καφενείο κανείς δεν τους πιστεύει 
φαντάσματα και φούμαρα ου ρε, τους φωνάζουν
απ’ τα γύρω τραπέζια.

Όσο για τον περαστικό
γελάνε κι οι πέτρες μαζί του στα δάση
όταν τραγουδά για το κορεάτικο πριόνι.

Πάντως η ξυλεία καλοπουλήθηκε.

Τον επόμενο χειμώνα
τέσσερις άνθρωποι γύρω από το τζάκι
πίνουνε τσίπουρα και λένε ιστορίες.

Μέσα στο τζάκι
λαμπαδιάζουν τα κούτσουρα εκείνης της οξιάς.

μου είπες: έχω γάτο
αλήτη, κανελί

—από σήμερα,
θα τα συμπονώ κι εγώ τ’ αδέσποτα γατιά
θα είμαι φίλος τους, να δεις,
θα παραβλέπω τα νύχια και τα μάτια τους
που είναι ύπουλα και κρύα,
θα διώξω την αποστροφή
και θα την κάνω τρυφεράδα στην σκέψη σου, που
σαν τρομαγμένο αίλουρο τινάχτηκε πάνω μου
και μ’ αιχμαλώτισε
«τα βράδια φοβάμαι μονάχη μου» είπες «μια νύχτα
που έκλαιγα, ήρθε κάτω απ' τις κουβέρτες
και χαϊδεύονταν» σ’ το υπόσχομαι,
ένα χάδι για τους απροστάτευτους γάτους θα είμαι

κι αν μια νύχτα από εκείνες
που τα πλάσματά της τα ενώνει μυστικά
λίγη στοργή που δεν κερδήθηκε, βρω στον δρόμο μου
επιστρέφοντας, κάποιον καλόβολο κανελί
να με κοιτάζει απ’ τα σκοτάδια του,
θα τον μαζέψω στην αγκαλιά μου
να του χαϊδέψω τον λαιμό,
να τον ταΐσω απ’ το πιάτο μου
και να του δώσω ζέστη από μένα           
—όπως τα γατιά θέλουν

να γουργουρίσει από χόρταση,
θα γουργουρίσω από πείνα

η Σοφία
αναταράζεται σύγκορμη
δίχως πάθος, απ’ τον πόνο
όταν σέρνομαι πάνω της

είναι πολύ ζεστή η αγκαλιά της
πολύ τρυφερή,
η Σοφία είναι καλή
και συντροφική στα χάδια της

με τα ίδια δάχτυλα επίσης,
φτιάχνει απλά κοσμήματα
από πηλό και ξερούς σπόρους λουλουδιών
που μαζεύει με στοργή σε σπιρτόκουτα

μικρές χειροποίητες ομορφιές
σαν ερωτόλογα δίχως ήχο:
λέξεις που δεν πρόφερε ποτέ της

Στην κουφάλα σου φώλιασαν μελίσσι
κλητήρες, τοκογλύφοι και κολήγοι
Γέρικη ελιά, που είν’ η ζωή σου λίγη
πριν ο φτωχός χωριάτης σε πουλήσει.
 
Το εισόδημά σου όλο θα ρουφήσει
σα Χάρυβδις το κράτος που σε πνίγει
κι οι δανειστάδες, που’ ναι ουκ ολίγοι
θα βάλουνε στο χέρι ό,τι αφήσει.
 
Πώς σε λυπάμ’ ελιά δυστυχισμένη
δε φτάναν τα παράσιτα κι οι δάκοι
τώρα και το Κουβέρνο σε βυζαίνει
 
και πίνει το γλυκό σου το λαδάκι
δύστυχη ελιά. Κατάντησες ρημάδι
Κράτος και νόμοι σού’ βγαλαν το λάδι.
 
 


Στην κουφάλα σου εφώλιασε μελίσσι, 

γέρικη ελιά, που γέρνεις με τη λίγη 
πρασινάδα που ακόμα σε τυλίγει 
σα νάθελε να σε νεκροστολίσει. 
 
Και το κάθε πουλάκι στο μεθύσι 
της αγάπης πιπίζοντας ανοίγει 
στο κλαρί σου ερωτάρικο κυνήγι, 
στο κλαρί σου που δε θα ξανανθίσει. 
 
Ώ πόσο στη θανή θα σε γλυκάνουν, 
με τη μαγευτική βοή που κάνουν, 
ολοζώντανης νιότης ομορφάδες 
 
που σα θύμησες μέσα σου πληθαίνουν ' 
ώ να μπορούσαν έτσι να πεθαίνουν 
και άλλες ψυχές της ψυχής σου αδερφάδες. 
 
Άκου του φτωχόκοσμου το παλιό βιολί
το χαβά του π’ άρχισε φέτος τον Απρίλη.
Στα σκεβρά κουφάρια μας λυπηρά λαλεί
με της πείνας τ’ άχρωμα και σφιγμένα χείλη.
 
Φούρνους και μπακάλικα, μπαρ και μαγεριά
τριγυρίζει απέλπιδο τ’ αδειανό στομάχι.
Κουνουπίδια ορέγεται, τρέχει στα χωριά
και στα πράσα γίνεται πεισματώδης μάχη.
 
Ως κι ο γκιώνης, τ’ άσαρκο κι αχαμνό πουλί,
σαν πιαστεί, στον τέντζερη μαδημένο βράζει
δε γλυτώνει γάιδαρος, γάτος και σκυλί
μα και πάλι ο στόμαχος όσο πάει κι αδειάζει.
 
Τι κι αν ρίχνει μέσα του το στομάχι, τι;
πράσα και σκουπόσπορο και κεχρί και ρόβη
πιο τραχιά, πιο ζόρικη και πιο δυνατή
κάθε μέρα γίνεται η πείνα που το κόβει.
 
 
 
 
Άκουσε τ΄ απόκοσμο το παλιό βιολί
μέσα στη νυχτερινή σιγαλιά του Απρίλη
στο παλιό κουφάρι του μια ψυχή λαλεί
με τ΄ αχνά κι' απάρθενα της αγάπης χείλη.
 
Και τ' αηδόνι τ' άγρυπνο και το ζηλευτό
ζήλεψε κι εσώπασε κι έσκυψε κι εστάθη
για να δει περήφανο τι πουλί ειν' αυτό
που τα λέει γλυκύτερα της καρδιάς τα πάθη.
 
Ως κι ο γκιώνης τ' άχαρο, το δειλό πουλί,
με λαχτάρ' απόκρυφη τα φτερά τινάζει
και σωπαίνει ακούγοντας το παλιό βιολί,
για να μάθει ο δύστυχος πως ν` αναστενάζει.
 
Τι κι αν τρώει το ξύλο του το σαράκι; τι
κι αν περνούν αγύριστοι χρόνοι κι άλλοι χρόνοι;
Πιο γλυκιά και πιο όμορφη και πιο δυνατή
η φωνή του γίνεται, όσο αυτό παλιώνει.
 
Ειμ` εγώ τ' απόκοσμο το παλιό βιολί
μέσα στη νυχτερινή σιγαλιά του Απρίλη
στο παλιό κουφάρι μου μια ψυχή λαλεί
με της πρώτης νιότης μου τα δροσάτα χείλη.
 
Τι κι αν τρώει τα σπλάχνα μου το σαράκι; τι
κι αν βαδίζω αγύριστα χρόνο με τον χρόνο;
Πιο γλυκιά πιο όμορφη και πιο δυνατή
γίνεται η αγάπη μου, όσο εγώ παλιώνω.


 
Κάτι καβούρια βρήκα στραβοκάνικα
στα βάθη ξαπλωμένος του λιμένα
και τ’ άντερά τους τα ’κανα λουκάνικα
τα κάπνισα με φύκια μυρωμένα
κι ήταν χοντρά σαν της αντλίας μάνικα
κατάλληλα για σένα και για μένα.
 
Και κάθησα σε βαποριών ερείπια
και πρόσμενα. Δεν ήρθες κι εξεμάνηκα
η ώρα πέρναε κι έφευγε αθόρυβα και ήπια
σε τρεις ημέρες άκουσα τα βήματά σου αλάνικα
που τάκα-τάκα χτύπαγαν απάνω στα ναυάγια
ω πείνα εσύ κι απαντοχή!! αχόρταστος εφάνηκα
τρώγοντας τα λουκάνικα
ποθογερμένος δίπλα σου στα πλάγια
 
Τα πόδια σου φιλούσα τα τρισάγια
απόξω απ’ τις αρβύλες με τις πρόκες
τριγύρω μας τα ζούδια τα πελάγια
σουπιές όλο μελάνι δολοπλόκες
χταπόδια και καβούρια κι οστρακόδερμα
μας κοίταζαν σα να ’μαστε δολώματα
του έρωτά μας βλέπαν τα καμώματα
και μας κεντάγαν απαλά και ξόδερμα
εκεί που γω τραγουδαγα τις χάρες σου
και ξώφρενα φιλούσα τις ποδάρες σου.

Ντύθηκα με το σκάφαντρο του δύτη
στ’ αγαπημένα μου να κατεβώ τα βάθη
Το φορατζή ξεχνώ τον αγιογδύτη,
Ω φαντασίες που το μυαλό μας πλάθει!
 
Βαστώντας στο δεξί μου ένα καλάθι
όπ’ εύρισκα χοντρόνε μαργαρίτη
την πρόσθετα στο εξωτικό μου αρμάθι
που ’χα για μπουναμά στην Αμφιτρίτη.
 
Μάζωνα μπακαλιάρους κι αυγοτάραχα
κάλλι’ από κείνα πο ’χουν στα μπακάλικα
και με κοράλλια ματωμένα κι άλικα
και με λουλούδια με χρυσόνε κάλυκα
ο κάλαθός μου γιόμιζεν ατάραχα.
 
Δροσοσταλίδες λάμπανε
όπου σπηλιές απόσκιες του πυθμένα
κι έλεγες: αλήθεια λάμπα ’ναι
και φέγγει για το δρόμο και για μένα.
Κι έσερνα το καλάθι μου
γεμάτο μαργαρίτες και κοράλλια
με του βυθού του ράθυμου
γελώντας τα μεγάλα χάλια.



Αμμόσκονη πολλά ψιλή, δίχως αγέρα μήδ’ αχό,
πνίγει τον κόκκινο ουρανό, που δίχως ήλιο ανάβει.
Λιγάκι ψήλος αερινό, μια στάλ’ ανάσα, — αγκομαχώ!
Άμποτε να με βούλιαζε ξυλάρμενο καράβι,
ω βράδυ καλοκαιρινόν, η μπόρ’ αυτή, που αστράβει.

Βλέπω την πόλη από μακριά, την Άγια Πόλη, π’ αγαπώ.
Απάνω της μια χαρακιά γραμμένη με το μέλι.
Απ’ την κλεισμένη μου καρδιά περνάς, σοκάκι χαρωπό,
γλιστράς, γυναίκα, πράσινο μέσα στο κύμα χέλι, —
την ερημιά βαρέθηκα κι η πόλη δε μας θέλει!


Ξυπόλυτοι, μ’ ένα ραβδί κι ένα ταγάρι σταυρωτά,
τη μέρα να κρυβόμαστε, τη νύχτα να δρομάμε,
—ξυπνούν αλάργα τα σκυλιά και μας γαβγίζουν σερπετά·
πόσες ημέρες νηστικοί, θυμάμαι δε θυμάμαι!—
αχ! δε βαστώ, καρδούλα μου, κι ό,τι λογιάζεις κάμε.

Άρχισε να κλονίζεται και δεν το κρύβει πια ο Θωμάς.
Ο Πέτρος κακομίλητος τα φρύδια του ζαρώνει.
Και ξαφνικά ξεκόβοντας ο νιος Ιωάννης από μας
παραλαλεί κι αλλόκοτα φαντάσματα ξαμώνει.
Όλους μάς καταντήσατε φαντάσματ’ άγρια, Πόνοι!

Καρδιά, πουλί τρεμάμενο, χωρίς φωλιά πάνω στη Γη,
κυνηγημένη πας ομπρός και πίσω δε γυρίζεις.
Τί να ’ναι τάχα: θέληση, φόβος, συνήθεια, προσταγή;…
Μα κάπου θα ’ναι ανάπαψη, κάπου γαλήνια ορθρίζεις
σε θάλασσα και σε πλαγιές, Άνοιξη, που μυρίζεις.

Μα κείνος τίποτα δε λέει. Διάφανο σώμα κι αδειανό
πάνου απ’ το χώμα σηκωτό βαδίζει στον αέρα.
Στα νοτισμένα μάτια του κοιτάς τον άπατο ουρανό.
Λόγος γλυκύς, που, κι αν μιλά κι αν δε μιλά, κοφτέρα
βυθίζεται μες στις καρδιές σε νύχτα και σε μέρα.

Στην Άγια Πόλη ως μπήκαμε — βάγια πολλά και φοινικιές!
— και ξένοι αρχόντοι και δικοί κρυμμένοι τρέμαν όλοι,
γιατ’ άνεμος ξεσήκωνε τα πλήθη (ελπίδες ξαφνικές!)
του ’πα σιγά: — «Τώρα καιρός για τη Μεγάλη Σκόλη!»
— «Ουράνιο το βασίλειο μου κι ουράνια, μάθε, η Πόλη»!

Μ’ αρνιέσαι τάφο, Θάνατε, πώς θα με φέρεις στη Χαρά;
Βαθιά στο χώμα, οργιές πολλές, μονάχα κρύα σκουλήκια.
Τούτ’ η καρδιά, και που μισεί και δικιοσύνη λαχταρά,
ζητάει δικά της δω στη Γης δυο πιθαμές χαλίκια,
απ’ τ’ αγαθά, που ’δώσε ο Θεός, ζητάει μερίδα δίκια!

Ποιός το φτωχό μου το κορμί και την ψυχή μου τη φτωχιά
απ’ τον κρυφό το Φαρισαίο κι απ’ τον τραχύ Λατίνο,
από τον ξένο γέρακα θα σώσει κι απ’ την ντόπια οχιά;
Αυτούς σ’ ατάραγη ζωή κι αράθυμη ν’ αφήνω
κι εγώ ανεμόσκαλα σωμού στο γαλανό να στήνω;

Δεν είναι μοναχά η δικιά μου μοίρα, που με τυραννά,
μαύροι συντρόφοι της δουλειάς και της απελπισίας.
Ήλιος ζεστός και γόνιμος τα χρόνια μας τα σκοτεινά
για κείνους, που την αρετή μάς θέλουν της θυσίας.
Ήρθε γι’ αυτούς, — για μας ακόμ’ αργεί ο ωραίος Μεσσίας.

Σε λογισμό και σε καρδιάν ανάμεσα όχτρητα πολλή.
Καθάρια το πρεπούμενο στο νου μου λαγαρίζει,
μα σίντα πάω να κουνηθώ λίγο, το σώμα παραλεί,
πιότερο σφίγγει τ’ άλυτο σκοινί Του, που μ’ ορίζει·
ψυχή και σώμ’ αντίμαχα σε δυο μού τα χωρίζει.

(Θυμάται τη μάνα του)

Τα κλάηματά σου, μάνα μου, φτάνουν εδώ στην ερημιά.
Μες στα λιγνά χεράκια σου νυχτόημερα δεμένη,
ώρες κοιτώντας χαμηλά τελειώνεις με λιγοθυμιά.
Μες στ’ άδειο σου θυμητικό άλλο από με δε μένει.
Του ζωντανού θανάτου εμείς χρόνια καταραμένοι!

Για σας, μανάδες κι αδερφοί και τώρα κι ύστερα, σιγά
θα κάνω απόψε, που νογώ, της ανταρσίας το κρίμα.
Και ξέρω τί καταλαλιά τη μνήμη μου θα κυνηγά!
Αν δεν πετύχει τούτο δα το πρώτο μέγα βήμα,
θα πουν οι εμπόροι των θεών: «Τον πρόδωσε για χρήμα»!

Μας ξεπλανάτε σε όνειρα σαν τις Σειρήνες,
στο εξωτικό τρεμόσβημα θλιμμένης δύσης,
και μας μεθάτε με γλυκύτατες οδύνες!
Ανάθεμά σας, κολασμένες αναμνήσεις!

Ο δρόμος σας δε χάνεται βαθιά στη λήθη,
και το φως σας την τυφλή σκέψη ξαναπάγει
στα μαγικά και στα φαρμακερά σας βύθη…
Πνιγείτε πια στης νύχτας τα βουβά πελάγη!…

Μας γκρεμίζει μια δύναμη, τρομερή που ’ναι,
στους ροδινούς σας κόσμους, που δε γυρνούν πίσω.
Γύρω θωρώ τόσες ψυχές που λησμονούνε:
γιατί κι εγώ να μη μπορώ να λησμονήσω;

Ω μνήμη! Τη φτωχή την ύπαρξή μου, αχ, άσε!
Σε λήθης μαύρα κύματα καταποντίσου!
Καρδιά τρελή, πολύπαθη, γιατί θυμάσαι;
Στου χρόνου τους χειμάρρους πνίξε την ορμή σου!

Ένα φιλί σας στέλνω, αγάπες μου! Είστε οι ξένοι,
που βιάζονται η ώρα της φυγής τους να σημάνει.
Η λάμψη σας θαμπώθηκε, σιγά πεθαίνει…
Ας ήταν κι η καρδιά μου να σιγοπεθάνει!

Ξυπνάω το ροδοχάραμα και τα πουλιά με ξέρουν
και πληγωμένη η γη ευλογεί την κοφτερή μου αξίνα·
νέος είμαι και χαρούμενος γιατί όλα εμέ μου λείπουν
και του τσιγάρου μου ο καπνός είναι η ιδέα του πλούτου.
Είναι το πνεύμα μου ένα δίχτυ ολούθε ξεσκισμένο:
μπαίνουν οι ιδέες και χαίρουν και, όσο φεύγουνε, πλιο ωραίες
και καρτερώ κάποιο τρανό και χρυσολέπιο ψάρι.
Ωραία είναι τ’ αναστήματα των ψυχών όλων πέρα
που αργοκινούνται σαν ανθοί του κάμπου στ’ αγεράκι.
Βαράω λαγούτο ολόγλυκο το βράδυ στην παρέα
κι ήθελα το τραγούδι μου περνώντας τα χωράφια
ν’ ανέβαινε στα ψηλά δεντρά να γλυκαντηχήσει·
κι όλοι με λένε σεβνταλή κι αφού το λένε θα’μαι….



Μικρός πηδούσα απάνου στο κοκκινοπήλι,
τον είχα τότε στην καρδιά μου τον Απρίλη.
Μάθαινα για την αλεπού και την αρκούδα,
με της γελάδας τη νουρά έφκιανα πλεξούδα.

Αφού απολάγαμε τα γίδια στη δαφνιώνα,
πλάι στη φωτιά μας δεν ενιώθαμε χειμώνα·
λίγα ξερόκλαδα αναμμένα μπρος στην πέτρα,
της ευτυχίας μας αυτά ήτανε τα μέτρα.

Με γνώριζε και το σκυλί μου κι η αρνάδα,
που έβοσκε, πλάσμα του Θεού, στην πρασινάδα
(λουρίδα κόκκινη είχε γύρα στο λαιμό της
κι ήταν φροντίδα της αγάπης μου της πρώτης).

Μπομπότα βρίσκαμε το βράδι στο μεσάλι,
καλά της γης, όσο δεν ήμασταν μεγάλοι.
Μα το ξερό ψωμί το νοστιμεύει η πείνα,
όμοια με σούμπρο ήταν γλυκό τα χρόνια εκείνα.

Τι να μου δώκουν τώρα οι κινηματογράφοι;
Ας είχα μόνο το μεγάλο εκειό χωράφι
μπροστά στο σπίτι μου όπου στήναμε δραμπάλα
κι ως το σουρούπωμα ήταν όνειρο κι αντράλα

Μες΄ στη γλυκιά βραδιά γύρω σου οι τόμοι
που υψώνονται, σου φράζουνε το νου
κι απ΄ τη γαλήνη του αστροφώτιστου ουρανού
στη γη σε φέρνουν και πιο κάτω ακόμη.

Μπροστά σου αραδιασμένες εξισώσεις,
τη λύση τους αμείλιχτα ζητούν,
μα γύρω τα ζουζούνια που πετούν,
ζητάν αλλού την προσοχή να δώσεις.

Αναρωτιέσαι αν θα κερδίσεις ή θα χάσεις
τη μαγική γλεντώντας τη βραδιά
γύρω σου Άνοιξη, μέσα σου φωτιά
και σε τρεις μέρες να ΄χεις εξετάσεις

Και άλλες, όταν παντρευτούν,
το πάνε φιρί φιρί να ντροπιαστούν·
δοκιμάζουν και άλλους ποθούν,
δεν θέλουν πια να σταματήσουν.
Της φαίνεται σαν το μέλι
και γρήγορα καταλήγει στο μπουρδέλο,
νέο, γέρο, δεν τη νοιάζει,
παίρνει και μικρό αγόρι·
και ο άντρας της δεν της αρέσει,
επειδή τον θεωρεί τρελό.
Και όσες το έκαναν
τούτο το κακό το πράμα,
δύσκολο να το αφήσουν,
παρά μόνο αν κάνουν λάθος
και πάρουν άντρα ζηλιάρη
ή κακό καβγατζή
ή κανένα νεαρό
που να έχει σύνεση και δύναμη
και να τη φυλάει
καλά για να μην τον απατήσει.
Αλλά, όσο θέλει ας τη φυλάει,
δεν μπορεί να ξεφύγει απ’ αυτό
και μόνο χάνει τον κόπο του,
αυτή δεν τη συγκρατεί,
παρά μόνο αν στεκόταν
πάντα ξύπνιος
και την αγκάλιαζε
και κλεινόταν μαζί της
κι έμπαινε μέσα σε σεντούκι.
Και αν του έλεγε «Θα ξαπλώσω»,
ή «Μου έρχεται να χέσω,
και να ράψω και να κλώσω»,
να της απαντούσε: «Κάνε το εδώ
και το ένα και το άλλο, κι ας χτυπούν απέξω.»
Και αν έλεγε «Να κατουρήσω,
δεν μπορώ να αντέξω»,
να της έλεγε ακόμη κι αυτό:
«Ορίστε, εδώ σου το κρατώ,
πάντα να το κάνεις
και να αποφεύγεις τη μοιχεία.»
Και αν έλεγε: «Κι άμα πεινάσω
και διψάσω πολύ,
πού θα βρω να χορτάσω
εδώ μέσα που πλαντάζω;»,
να της απαντούσε: «Εγώ, μά τα ιερά,
και μά τ’ άγια μυστήρια,
μπορώ να σε χορταίνω
και να σε βαστάω σφιχτά.»
Και αν εκείνη το δεχτεί
να μείνει εκεί μέσα,
πρέπει αυτός να μην κοιμάται
και καθόλου να μην ξεγελιέται,
να την προσέχει όσο ζει,
νύχτα μέρα, όπως μπορεί,
κι έτοιμος με το σπαθί
να την κρατάει, για να μη γαμηθεί·
τότε είναι δυνατό
να μη φορέσει κέρατα.
Μα, αλλιώς, δεν έχει φυσική δύναμη
ο άντρας να την κρατήσει
τη γυναίκα την ξευτελισμένη
και τη διαπομπευμένη σύζυγο
και την άλλη την καημένη
που βρέθηκε γκαστρωμένη.
Πάντως, αν θέλεις να κοιμάσαι,
αυτή πάντα θα σε εξαπατά.
Μερικές στο κρεβάτι
έχουν αγαπητικούς, και την πηδάνε,
και τον άντρα της σαν πρόβατο
τον έχει και σαν ζώο.
Ο κακότυχος, ούτε καν την ακούει,
γιατί τον μαγεύει με κάτι,
και ύστερα άλλος την κανονίζει.
Λέει ότι την εξουσιάζει,
αλλά εκείνη λέει συνέχεια:
«Απαύτωνέ με! Αχ, και μόνο να ψοφούσε!
Ο κερατάς όταν κοιμάται,
είναι αναίσθητος σαν το ξύλο.»
Δεν σας λέω τί γίνεται όταν λείπει
ο άντρας της· στη μαύρη λύπη μέσα
τότε έχει τον καιρό
να χορεύει τον ερωτικό χορό·
βλέπει τον άντρα της σαν ψοφίμι,
λέει: «Θα βρω για να χαρώ
άλλον, νέο τρυφερό,
να μου κάνει σαν φτερό
ελαφριά και γλυκαμένη
την καρδιά μου την καημένη.»
Αλήθεια, τέτοιο πράγμα
δεν έχει γραφτεί ακόμα,
αυτό που κάνουν οι γυναίκες,
που πηδιούνται με ξένους.
Δείτε μόνο αν έχει μυαλό
η γυναίκα να μετρήσει
το ένα, δύο και τρία
(ναι, μά την Παναγιά την Οδηγήτρια!),
δηλαδή πρώτον τη ζωή που ζούμε,
δεύτερον την αντίληψη που έχουμε,
και, τρίτον, την τιμή τους,
που είναι πιο πάνω κι από τη ζωή τους.
Αλλά εκείνες τίποτε δεν λογαριάζουν,
ούτε υπόσχονται, ούτε φοβούνται
μήπως τις πάρουν είδηση
και τσακίσουν τα κεφάλια τους,
εννοώ οι κακότυχοι
οι άντρες τους οι μαγεμένοι.
Το μόνο που λένε είναι οι ίδιες να χορτάσουν,
κίνδυνο καθόλου δεν σκέφτονται,
δεν φοβούνται μήπως τις τσακώσουν,
ούτε καν μήπως τις πάρουν χαμπάρι,
και καθόλου δεν θεωρούν ντροπή
το να ξευτελίζονται κρυφά.
Μα όταν συμβεί να τη βρει,
και να την πιάσει στα πράσα,
ο νόμος είναι να χάσει
την προίκα της, αν σκάσει από πόθο·
τότε απομένει φτωχή
και την πηδούν τα γαϊδούρια.

Σε μια κοιτίδα όμορφη, με ρόδα στολισμένη
Μια Μοίρα θεοπρόσωπη με λούλουδα στο χέρι,
ευχές σιγοψιθύριζε στο νεογνό γυρμένη,
παρακαλώντας τα Θεό υγεία να του φέρει…

Με τα μαλλιά του ξέπλεκα, με γελαστή την όψη
παρακαλούσεν ήσυχα γονατισμέν’η μοίρα…
«Για δώσε το παιδακι μας σε όλα να προκόψει…»,
τραγούδαγ’ ακατάπαυστα, με τη χρυσή της λύρα…

Και το γλυκό τραγούδι της συνώδευ’ αρμονία,
π’ απ’ τα ψηλά κατέβαινε, ουράνια και θεία…

Και μέσα στο τραγούδι της αυτό το μαγεμένο
που έψαλλαν τα χείλη της, τα θεία ‘κείνα χείλη,
στην αγκαλιά της το μικρό με γέλια ακουμπισμμένο
στο στήθος του την έσφιγγε, στο στόμα την εφίλει…

Μα ξάφνου μεσ’ στο σύμπλεγμα πετάχτηκ’ από κάτου
μια μάγισσα κατάρατη, με όψ’ αγριεμένη,
και πιάστηκε σα δαίμονας απ’τα παπλώματά του,
και στήλωσε τα μάτια της επάνω φρενιασμένη…

Εκοίταζε κατάμματα τη μοίρα… και με λύσσα
κατάρα μαύρη έβγαλε απ’ τ’ άσπλαχνο της στόμα
«να το πλακώσει το μωρό αρρώστια μαύρη, πίσσα…»
… είπε… και χάθηκε με μιας σα σύννεφο στο χώμα…

Σ’ το άκουσμα του λόγου της, με δάκρυα στα μάτια,
τινάχθηκεν η μοίρα μας, χωρίς καιρό να χάσει
και έτρεξεν εις του Θεού τα φωτεινά παλάτια,
ζητώντας την κατάρα της αυτή να μετριάσει…

Πέρασαν χρόνια… το μικρό αδύνατο, κομμένο
χωρίς υγεία, κίτρινο, μεγάλωνε στο κλάμα…
γιατ’ η κατάρα της γριάς το είχε πλακωμένο,
καθώς πλακώνει το θεριό , ένα μικρούλι πράμμα…

Μα ο Πανάγαθος Θεός π’ απ’ τ’ αψηλά κοιτάζει
τα δίκαια και τ’αδικα, με δικαστού το μάτι,
είδε κι εκείνη την σκηνή, κι εκείνο το  μαράζι,
και άρχισε το άδικο βαθειά να τον ταράττει…

Και στη στιγμή ακούστηκεν ο ήχος της λαλιάς του,
προστάζοντας να διαλυθή η άδικη κατάρα…
Και αστραπές συνόδεψαν το πρόσταγμα του Πλάστου
και στα ουράνι’ ακούστηκε βουΐξιμο κι αντάρα…

Και το μικρό μας άρχισε, σα ρόδινο λουλούδι
ν’ανοίξει τα φυλλάκια του, που χρόνια είχαν κλείσει…
γιατ’ ο Θεός μάς έστειλε μικράκι αγγελούδι
μεσ’ στην καρδιά του και χαρά κι υγεία να φυσήσει…

Και τώρα που η κατάρα της εδώθεν έχει φύγει
ξανοίγει το μπουμπούκι μας το ρόδινο, ξανοίγει.

Της χαϊδεμένης Λίτσας μας, βλαστάρι καλής Μοίρας
ελάτε να γιορτάσομεν με γέλια τη γιορτή της,
ευχαριστώντας το Θεό, που έτρεξε Σωτήρας,
να σώσει την υγεία της, να σώσει τη ζωή της…

Βογγούν τα κύματα, βογγούν οι βράχοι,
βοριάς περίγυρα κι ανεμοζάλη
κι εκείνη πόθησε συντρόφους νάχει
τον ερημότοπο και τ’ ακρογιάλι!

Πού τρέχεις άσκοπα σα να σε διώχνει
ανέμου φύσημα, ψυχή χαμένη;
«Και ποιος το σύννεφο αγάλια σπρώχνει
που στα ουράνια σιγοδιαβαίνει;»

«Πικρό του κόσμου σας το πανηγύρι!
Νόμους και όρια δεν υπομένω
κι ορμή αδάμαστη με παρασύρει
προς το ταξίδι μου το μαγεμένο!»

«Φεύγω στο Άπειρο! Ναι! Θα πετάξω
ως τη σελήνη μου την ασημένια,
πέρα, στα σύννεφα… Κι εκεί θ’ αράξω
δίχως ανάμνηση και δίχως έννοια!……»



Πάντα ο πραματευτής στο στενό δρόμο — πάντα η φωνή του στο δειλινό!

Πάντα η φωνή του στην πορφυρή ώρα — όταν κάποιο φτωχό τζάμι της Αθήνας ανάβει απ' την ενθύμησι του ήλιου που έσβυσε!

Νάνε η ανία της πόλης που έκαμε τη φωνή του μελωδία ; Νάνε αυτή που τη χρυσόδεσεν απάνω στην ώρα ; Νάνε η λύπη μου που την προσφέρει στον εσπερινό ;

Ας ήξερα ποιος οδηγεί τη φωνή του πραματευτή να τελειώνη σε ψαλμό — ποιος της έδωκε τη βυζαντινή καμπύλη. . .

Νάνε η ζωή — νάνε ο καιρός — νάνε η ψυχή μου που αρμόζει της φωνές των γυρολόγων απάνω στης ώρες και στα τοπεία ;

Πάντα η φωνή του πραματευτή στο φτωχό δρόμο — η φωνή του στον ήλιο που βασιλεύει!

Η φωνή του είν' ο καιρός που μας χτύπησε.

Η φωνή του είν' η μέρες που δεν ξανάρχονται. Η φωνή του είν' η γνώση που μας επίκρανε.

Και συ δεν ξέρεις τίποτα — όταν το ημιτόνιο της μελωδίας σου λυώνει στο φλογισμένον ορίζοντα — πραματευτή με τα νήματα και της δαντέλλες!

ΠΡΟΣΕΥΧΗ

    Κύριε, που ρίχνεις το σκοτάδι στα στάχια
    και στα κύματα, στους λογισμούς και στα δάση
     — ευδόκησε να πέση η νύχτα και να μου
    σκεπάση τη μνήμη!
Κύριε, που έγνεψες στον αδερφό μου να ρθή στο πλευρό σου, σκόρπισε την ενθύμησί του καθώς σκορπίζεις το άσπρο σύννεφο στο γαλανό διάστημα — και μην επιτρέψης στην προδοσία της φαντασίας να τον φέρνη μπροστά μου για να τον χάνω πολλές φορές! Απομάκρυνε από με τη μάταιη παρηγοριά. Επίβλεψε τους ύπνους μου για να μη τον ονειρευτώ.

Σβύσε, Κύριε, της ευτυχίες που είχα στο πλευρό του. Σκότισε μέσα στο πνεύμα μου τα ηλιοβασιλέμματα που κυττάξαμε μαζί μ' εκείνον· μάρανε τη θάλασσα των σπαρτών που μου είχε δείξει· αφάνισε από μπρος μου ό,τι αυτός είχεν αγαπήσει — τοπεία, μορφές, πολιτισμούς.

Άστραψε, Κύριε, με φοβέρα στην αδυναμία μου που κυττάζει τους βραδυνούς ορίζοντες μήπως τον ιδή. Μην αφήσης τους στεναγμούς μου να κινούν τα φυλλώματα του Παραδείσου. Μην αφίνης την αμφιβολία μου να σβύνη τη φλόγα των άστρων σου. Κεραύνωσε τον πόνο μου που ρωτά τον ουρανό κι' ασχημίζει την αιωνιότητα.

Κύριε, ας μη τον θυμηθώ! Ξέρω που τον έβαλες σε τοπείο με απλές και καθαρές μορφές. Ακουμπημένος ελαφρά σε λιγερόκορμο δέντρο ξέρω που θα κυττάζη και θα χαίρεται αληθευμένες της ζωγραφικές οπτασίες του. Σε τέτοια δόξα γιατί να τον ταράξη ο πόνος μου ; Γιατί να φυσήξη το παράπονό μου στους κήπους των ιδεών σου ; Γιατί να χύσω δάκρυ μέσα στη βρύση της αλήθειας ;

Κύριε, ρίξε μου όλες σου της νύχτες στη μνήμη!

ΒΡΑΔΥΝΟΣ ΠΕΡΙΠΑΤΟΣ

    Μην έχοντας πλάνη ικανή να μας γελάση —
    σπίτι να μας ανάψη φωτιά — χέρι να σφίξωμε
     — όνειρο ν' ακολουθήσουμε — πηγαίναμε ανάμεσα
    στην πλάση χωρίς σκοπό, εγώ κι' η
    ψυχή μου.
Η ψυχή μου είνε βουβή. Η χαρά την αποχαιρέτισε. Η ενέργεια την ξέχασε. Τα παρεκκλήσια τη διώχνουν. Κυττάζει τον κόσμο και σωπαίνει.

Και τώρα, καθώς περνούμε ανάμεσα στην πλάση, πόσο είμαστε έρημοι! Κανένα δέντρο δεν ρώτησε πού πηγαίνουμε.

Το νερό δεν εστάθηκε να μας καθρεφτίση.

Το κοράκι δε χαμήλωσεν — ούτε για να ιδή αν είμαστε πεθαμένοι.

Τ' αστέρια δεν άναψαν για μας.

Τα πουλιά πήγαιναν να κοιμηθούν χωρίς να μας ρωτήσουν αν έχωμε να τους δώσωμε μήνυμα — σ' εκείνους που μας λησμόνησαν.

Απαντήσαμε τη νύχτα στο δρόμο — και δε μας πήρε στα παραμύθια της.

Κι' όμως — κάποια παράδοξη ζέστα νοιώσαμε στην ερημιά εμείς οι έρημοι. Κάποια παράδοξη χαρά δοκιμάσαμε βυθισμένοι στην απέραντη αδιαφορία της πλάσης — που μας έσφιγγε με στοργή, χωρίς να γνωρίζη ούτε μας, ούτε τον εαυτό της!

ΕΥΧΑΡΙΣΤΩ ΤΟ ΔΗΜΙΟΥΡΓΟ

Δυο κατσίκια πήδησαν μπροστά μου στη χλόη — τάχα ποιος να μου στέλνη αυτό το δώρο στα παιδιάτικα χρόνια μου που πέρασαν ;

    Γαλάζιο πουλάκι έσεισε μπροστά μου την
    ουρά του — κάποιος θα το στέλνη προσφορά
    στους παληούς μου πόνους.
Είδα τ' άσπρο αρνάκι που γεννήθηκε μόλις προχτές — κάποιος θα θυμήθηκε πως έκαμα μια καλή πράξι έναν καιρό.

Απάντησα στον κάμπο το δέντρο με τον κορμό του σαν αργή μουσική στροφή — κάποιος θα το φύτεψεν εκεί παρηγοριά του πνεύματός μου.

Το φλογισμένο βραδυνό σύννεφο βυθίζεται στη βάρυπνη ψυχή μου κι' η ψυχή μου ροδίζει όπως οι βάλτοι των χωραφιών. Ευχαριστώ το Δημιουργό!

ΚΟΝΣΕΡΤΟ

Του Μπετόβεν η Εννάτη μας πήρε και ταξειδέψαμε, αγαπημένη, θείο ταξείδι. Ατάραχη και βέβαιη για το δρόμο της, η Εννάτη, μας πήγαινε στο άστρο των Ιδεών.

Ω! μην το πης ποτέ τι είδες. Να το θυμάσαι μόνον σαν είσαι ωραία, μόνο σαν είσαι πολύ δυστυχισμένη. Στο βαθύτερο φως των ματιών σου που δεν το βλέπει κανείς, ούτε η αγάπη, κράτησε της αθάνατες μορφές που καταδέχτηκαν να της κυττάξωμε. Είδαμε της γραμμές που ονειρεύονται τα μάρμαρα εδώ στη γη με το φεγγάρι. Είδαμε όσα συλλογίζονται το βράδυ τα γερμένα δέντρα. Γνωρίσαμε τους λογισμούς των νερών στην ώρα της δύσης. Της υπέρτατες μορφές, τους τύπους αντικρύσαμε. Στον κρουνό των στοχασμών το κουρασμένο μας πνεύμα ελούστηκε. Στην πηγή της καλωσύνης το περιστέρι της ψυχής μας ήπιε.

Λοιπόν δίκαια πονούσαμε! Λοιπόν όσα τολμήσαμε να πιστέψωμε τόσον καιρό — ήταν αλήθεια. Εκεί απάνω βρήκαμε το σκοπό του πόνου. Μη φοβηθής ποτέ πια την ασκήμια των ανθρώπινων ψυχών — τη φρίκη της μοίρας.

Μη φοβηθής τίποτα — παρά συλλογίσου όταν υποφέρης, το Ταξείδι! Το πλοίο της Εννάτης θυμήσου όταν άραξε στο άστρο των Ιδεών — τον Πλάτωνα θυμήσου, ορθό, σε λειβάδι άσπρο απ' ανθούς, καθώς κύτταζε μακρυά της Ιδέες να λούζωνται στη θάλασσα του γαλάζιου!

Ευλογημένος αυτός που μας πήρε στο πλοίο των ήχων, αυτός που μας πήγε στην αιτία του κόσμου — ευλογημένο το θλιβερό του πνεύμα που μας ταξείδεψε. Βυθίσου για πολύν καιρό στον εαυτό σου. Σιωπή — σιωπή.

ΚΟΙΝΗ ΠΡΟΦΗΤΕΙΑ

    Σήμερα είμαι ο κοινός κι' ο αλάθευτος
    προφήτης.
    Σήμερα ξέρω εκείνα που οι άλλοι τρέμουν
    να τα πουν.
Ωραία κοπέλλα, στην άσπρη αυγή του γέλιου σου βλέπω τον Άδη των δοντιών που θα λείψουν. Ωραία γυναίκα! Στο μουσικό περπάτημά σου βλέπω την ποδάγρα που θα σε βυθίση στην πολυθρόνα — όταν σαλεύοντας το κάτω σαγόνι, πολύ γρηά, θα παραπονιέσαι χωρίς ν' ακουστής.

    Έφηβε! Ακούω τον αγώνα της γεροντικής
    σου βακτηρίας απάνω στης πέτρες.
    Έρωτα! Βλέπω τα φεγγάρια να ξανάρχονται
    στρογγυλά κι' όταν θάχεις ξεχαστή.
Ρόδινα πρόσωπα γύρω στη λάμπα του χαρούμενου σπητιού! Ακούω τη βροχή να σβύνη την επιγραφή των χορταριασμένων σας τάφων.

    Το έργο του ποιητή που θαυμάζω σαπίζει
    στο παλαιοπωλείο του δρόμου.
    Ο απόστρατος σέρνει την ημιπληγία του με
    βροντερά σπηρούνια προς το δημόσιον πάγκο.
Στον παληό κήπο απαντήθηκαν οι δυο ερωτευμένοι και προσπεράσανε — σαν να μην είχαν ποτέ γνωριστή.

Το άλογο της ενέργειας κυλίστηκε στα βάθη μιας χαράδρας.

Ο πονεμένος λησμόνησε.

    Απάνω στα συντρίμματα των πολιτισμών
    βηματίζουν οι αρχαιοφύλακες.
    Ω σιωπή! Ω λήθη! Απόψε, όσο ποτέ
    άλλη φορά, σας ακούω.
ΘΑΝΑΤΟΣ ΑΡΧΑΙΟΥ ΘΕΟΥ

— Λοιπόν, είπεν ο αρχαίος θεός, ήρθεν η ώρα να πεθάνω. Το γέλιο του Λουκιανού ακούγεται στον Όλυμπο. Αφού όμως αυτό είνε το θέλημά σου, ώ άνθρωπε, τι μπορώ να κάμω; Είσαι το υπέρτατο Ον που πλάττει κι' αφανίζει — και τίποτε δε μπορεί να γλυτώση απ' την καταστροφή όταν αποφασίσης να το λησμονήσης. Εμείς οι Θεοί το ξέρομε! Αν κι' η σκέψη μας είνε περιωρισμένη, κρατεί όμως απ' τη μεγάλη σου διάνοια που την εδημιούργησε — και μπορεί κάποτε, τολμώντας, να φτάση ως το Απόλυτο, που είσαι συ. Σου χρωστούμε τα πάντα. Καταδέχτηκες να μας δώσης τη γραμμή του σώματός σου. Σε μιαν απελπιστική μακαριότητα θα νυστάζαμε άνεργοι, γράφοντας συνταγές αρετής, αν δεν είχες προνοήσει από ευσπλαγχνία να μας χαρίσης το σώμα σου και τα πάθη του! Χάρις σ' εσένα γνωρίσαμε το ανθισμένο μονοπάτι της αμαρτίας. Απογύμνωσες τη διάνοιά σου για να μας δώσης της ιδέες της, την ψυχή σου για να μας χαρίσης την αγάπη της και το θυμό της — και καταδέχτηκες απ' το μεγάλο σου έργο, απ' τη φωτιά, ν' αφήσης ν' ανάψωμε τον κεραυνό μας που σε σκοτώνει.

Τώρα τελείωσαν όλα. Δεν έζησα παρά μια στιγμή — μόνο χίλια χρόνια — κι' είνε θλιβερό να πεθαίνη ένας Θεός νέος μέσα σ' ένα λαό σαν τους Έλληνες. Ποτέ πια δε θα πετάξω απ' τον Όλυμπο στον Ταΰγετο μαζί με τ' αλαφρά σύννεφα που τα κυνηγούν ανοιξιάτικοι άνεμοι. Ποτέ δε θ' αγναντέψω το λιγερό ελιγμό του Αλφειού μέσα στο απαλό τοπείο της Ολυμπίας — μήτε θα λούσω το κορμί μου ανάμεσα στης Κυκλάδες, την ώρα που τα κύματα εναντιώνονται στο λευκό πανί που πηγαίνει για τη χρυσή Δήλο!

Μα μήπως είμαι αθάνατος ; Θεός είμαι. Θ' ακολουθήσω το θέλημα εκεινού που μ' έπλασε. Άνθρωπε, δημιουργέ, παράλαβέ μου το πνεύμα!

ΕΡΓΑΤΕΣ

Στου πλατάνου τον ήσκιο, το μεσημέρι, ακουμπισμένοι στο χώμα, ξεκουράζονται αυτοί που δεν έχουν ιστορία — οι εργάτες.

Μιλούνε κινώντας τη γροθιά των — σα να δουλέβουν. Συνοδεύει της αγαθές των κουβέντες η αιώνια χειρονομία που χτίζει, αυτή που ύψωσε καταπρόσωπα του θανάτου της Πυραμίδες, το δωρικό ναό, της πέτρινες γοτθικές προσευχές.

Κανένας δε θα τους μάθει! Ξέρουν τη δημιουργία χωρίς υπογραφή.

Μα ενώ βυθίζονται στη λήθη των ανθρώπων, η πλάση που έχει απάνω της τα σημάδια της δύναμής των και της τόλμης των τους θυμάται — καθώς η γυναίκα το αντρίκιο σφίξιμο. Δίχως το λοστό στους γοφούς της, δίχως το φουρνέλο στην πέτρα της καρδιάς της, δίχως τον αθάνατον αχό τους, συλλογιέται πόσο θα ήταν στείρα, βαρειά απ' την άνεργην ενέργεια και την άκαρπην ωμμορφιά ρωτώντας για το σκοπό της χωρίς να τον μάθη . ..

Και το στοχασμό της τον βλέπω αυτό το ανοιξιάτικο μεσημέρι στο ρυάκι του λαμπρού φωτός, που σμαραγδένιο και ρόδινο μαζί, σταλάζοντας μέσ' απ' τα φύλλα του πλατάνου, τρέχει απάνω στα πουκάμισά σας και, στους λαιμούς σας, καθώς σαλεύετε μιλώντας, γιγάντιοι δουλευτάδες, ω σύντροφοί μου!

Ο ΠΛΑΤΑΝΟΣ

Ενώ σάλεβεν ακόμα τη δύναμί του ο πλάτανος και το πράσινό του ήταν σαν καμπάνα της χαράς που χτυπά στο διάστημα, τα στρογγυλά σύννεφα του φθινόπωρου υψώθηκαν ακίνητα στον ορίζοντα — και τον κύτταξαν.

Τότε άρχισε να ετοιμάζεται για το θάνατο.

Τα πρώτα φύλλα του που κιτρίνισαν, σαν μάτια που άνοιξαν στο φως της αλήθειας, είδαν το άπειρο που τον περίμενε — κι' ο πλάτανος ανατρίχιασε στη σκέψη πως θα γνωρίση το σκοπό του.

Απ' το ρυάκι που τον ποτίζει δεν πέρνει πλέον τίποτε υλικό. Ακούει μονάχα το τραγούδι του νερού στο φεγγάρι.

Λίγο — λίγο κιτρίνιζε. Λίγο — λίγο έφταναν στα κλαριά του χρυσοί στοχασμοί. Ως που μια μέρα κρατώντας ολάκερο το θησαυρό του άστραψε μέσ' το σκοτεινό Δεκέμβρη κι' έστησε μέσ' το πάρκο το χρυσό πολυέλαιο του μαρασμού του ακίνητο. Ούτ' ένα φύλλο δεν του έμεινε πράσινο — τίποτα πια δεν του θυμίζει τον κόσμο.

Σαν άγγιξεν έτσι την τελειότητα, έρριξε το πρώτο του μαραμένο φύλλο — μήνυμα πως είν' έτοιμος.

Και τ' άλλα φύλλα, βλέποντας εκείνο με ποια γαλήνη ξεκίνησε, φρόντισαν να πεθάνουν σύμφωνα με την ενθύμησή του. Δίχως τη βοήθεια του ανέμου, αποχαιρετώντας το κλαδί και σταματώντας για μια στιγμή στον αέρα, σαν πουλί που ζυγιάζει τα φτερά του, έπεφταν με κίνημα άξιο των ψυχών που γνώρισαν το Μοιραίο και δεν έχουν γελαστή.

Ζ Ω Η

Μαύρα κι' ανήσυχα γίδια κατεβαίνουν να πιουν στην κελαϊδούσα ρεματιά.

Μαύρα κι' ανήσυχα γίδια στάθηκαν άξαφνα στον κατήφορο, με τα κέρατα σαν κλάδους, και τα κεχριμπαρένια των μάτια με κυττάζουν.

Μέσ' απ' το λόγγο, μέσ' απ τα σγουρά πεύκα, ένα κοτσύφι σφυρίζει σαν τσοπανόπουλο.

Α! ζωή τρελλή που είσαι! Α ζωή!

Στον κόρφο του βουνού, σαν καλωσύνη που κρύβεται είν' ένα εκκλησάκι.

Χρόνια διακόσια κοιμάται απόξω ο καλόγερος που το ζωγράφισε — χρόνια διακόσια σωπαίνουν τα τρία του κυπαρίσσια.

Στον κόρφο του βουνού είν' ένα κάτασπρο εκκλησάκι.

Α ζωή ωραία που είσαι! Α ζωή!

Απάνω στης λιλά μολόχες, απάνου στο νέο θυμάρι, πουλάκια δίχως όνομα, στιγμές πουλάκια, ήρθαν — έφυγαν.

Η γαλανές σκιές των φύλλων τρέχουν στο φακιόλι της χωριατοπούλας που διαβαίνει κάτου απ' τον πλάτανο.

    Στον ήσκιο του ο γεροπεύκος κοίμισεν ένα
    κοπάδι.
    Στο λαμπρό γαλάζιο τ' ουρανού άσπρα
    σύννεφα σβύνουν από ηδονή…
Α ζωή ευτυχισμένη που είσαι! Α ζωή!

Κι' όμως την ώρα του δειλινού — δεν ξέρω τι θέλει το φως του άλλου κόσμου και χύνεται στα πεύκα, τι θέλει το φως του άλλου κόσμου…

    Κι' όμως τώρα που βράδυασε δεν ξέρω γιατί
    όλα στον κόσμο συλλογίζονται την αιτία των
     — γιατί το σκοτάδι απλώνεται σαν ένα μεγάλο
    νόημα…
Κι' όμως τώρα που σκοτείνιασε τα πλάσματα συλλογίζονται το νόημα τούτο, που το είχανε ξεχάσει το πρωί σήμερα με τον ήλιο, σήμερα με της χαρές, και πάλι θα το ξεχάσουν αύριο με τον ήλιο, αύριο με της χαρές…

Α ζωή ασυλλόγιστη που είσαι! Α ζωή!

ΠΑΘΗ

    Πάθη του ανθρώπου! Στο σιδερένιο κλουβί
    της Ηθικής ρυάζεσθε και γυρνάτε απελπισμένα
     — ωραία θηρία της θερμής Αφρικής!
Λεοπάρδαλη της ηδονής — λιοντάρι του θυμού — τίγρη του μίσους — ω! πόσο μεγαλότολμα εργάστηκεν η πλάση την κυρίαρχη γραμμή σας! Πώς ξετυλίγεται η αρμονία των θαυμαστών σας μυώνων στο καρτέρι και στην έφοδο!

Κι' όμως λίγη σκέψη, που τρέμει σαν καλάμι, μπόρεσε να σας κλείση στα σιδερένια κλουβιά της αρετής — και να! ο Στωικός με το μαστίγιο έκαμε τα φοβερά σας σώματα να ζαρωθούν σε μια γωνιά της φυλακής και να σωπάση η μεγάλη σας κραυγή προς την ελευθερία!

ΟΙ ΓΑΤΟΙ

Ευτυχισμένοι και ράθυμοι, χωρίς ηθική και χωρίς εργασία, κυρτώνουν το τόξο της ράχης των απάνω στους πύργους των βιβλίων μας — οι γάτοι.

Του Αρίστιππου του Κυρηναίου οπαδοί, αφίνουν της ηθικής το πρόβλημα να βασανίζη το σκύλο του σπητιού. Απ' την αγάπη μας κρατούν το χάδι για να πετάξουν το υπόλοιπο. Γρατσουνίζουν μόλις νοιώσουν πως τους αγαπήσαμε πολύ.

Χωρίς τον ίλιγγο της ακροβασίας χωρίς το σκοτάδι και χωρίς την κραυγή του ανέμου, ο έρωτας γι' αυτούς αξίζει κάθε περιφρόνηση.

Πιστεύουν στη ζωή χωρίς να ρωτήσουν αν υπάρχη καλύτερη. Υπομένουν και τις εφτά ψυχές των! Για να τιμωρήσουν την ασκήμια της γειτόνισσας που τους φαρμάκωσε ξέρουν μ' ένα πήδημα να βρεθούν απ' τον Άδη στα πόδια της και να την τρομάξουν.

Όταν το καναρίνι μας λησμονήση πως υπάρχει μέτρο στη τέχνη, αυτοί έχουν το θάρρος, χυμώντας στο κλουβί, να πνίξουν το τραγούδι και να ξαναφέρουν γύρω μας τη γόνιμη σιωπή.

Ο πράσινος λύχνος της ματιάς των καίει τα μεσάνυχτα στον τάφο του Baudelaire.

Το λιοντάρι που τους έδωσε τη στάση του, η λεοπάρδαλη που τους χάρισε τη γούνα της, πρόγονοι βασιλικοί, βηματίζουν στον ύπνο των γάτων — και τότε οι γάτοι, ξυπνώντας, σηκώνουν περήφανα το κεφάλι και δοκιμάζουν τα νύχια των για πόλεμο.

Κι' όμως όταν χαϊδεύονται από γυναίκες που κλάψανε πολύ, όταν κοιμώνται στα γόνατα των προδομένων απ' τη μοίρα, οι γάτοι αφίνουν την καμπύλη της ράχης των να γλυστρά με ηδονή κάτω απ' το χάδι της αδυναμίας — κι' ανάβει στο ηλεκτρικό τρίχωμά των η ηθική σπίθα!

Η ΚΟΚΚΙΝΗ ΚΟΡΔΕΛΛΑ

    Η Μόσχω η Μοσκούλα ξύπνησε με τον
    Αυγερινό.
— Ο πετεινός κοιμάται ακόμα στην εληά της είπε η μάννα της, στον ουρανό ακόμα βόσκει των άστρων το μελίσσι, κ' είσαι ξυπνή από τώρα, κατσικούλα μου ;

Η Μόσκω η Μοσκούλα πηγαίνει κι' ακουμπάει απάνω της.

— Γιατί τα σκουλαρίκια του λαιμού σου τρέμουνε τόσο, ρωτά η μάννα της, γιατί μου βελάζεις ανήσυχα Μόσκω Μοσκούλα ;

— Στον ύπνο μου έβλεπα, μάννα μαννούλα μου, πως ήρθε ξένος άνθρωπος που με κύτταξεν άγρια πολύ κι' ύστερα μου φόρεσε στο λαιμό μια κόκκινη κορδέλλα.

— Μόσκω Μοσκούλα, περίμενε να δώση ο ήλιος και θάρθ' η ξανθή κοπέλλα της κυράς να σου φέρη στην ποδιά της τ' άγριο τριφύλλι.

— Στον ύπνο μου την είδα την ξανθή κοπέλλα και δε μούφερε τ' άγριο τριφύλλι, μόνο κυττώντας την κόκκινη κορδέλα μου σήκωσε την ποδιά στα μάτια της και σφούγγιξε τα δάκρυα πούτρεχαν νερό.

Η ΛΑΜΠΑΔΑ ΤΟΥ ΑΔΕΡΦΟΥ ΜΟΥ

Όταν αντικρύσης τον Κύριον ημών, αδερφέ μου, κράτα ορθή στο δεξί σου χέρι τη λαμπάδα.

Την άσπρη λαμπάδα της πίστης και της ανησυχίας όπως την κράτησεν η γενιά μας όλη ανάμεσα στους κόμπους των λιγνών της δαχτύλων.

Το φως της ερόδισε των προγόνων μας το βυζαντινό πρόσωπο και κυνήγησε το σκοτάδι μέσ' της ρεματιές των ρυτίδων τους και στα σπήλαια των ματιών τους.

Στη ρίζα βουνού μαύρου από έλατα σταυροκοπήθηκαν αυτοί μπροστά σε αθώες σβυσμένες τοιχογραφίες.

Αυτοί σου παράδωκαν τη λαμπάδα να τη φυλάξης απ' τους ανέμους, αγαπημένε.

Κι' εσύ που την έκλεισες μέσ' τη σιωπή σου, καταφρονώντας — ωιμέ! — τη νειότη σου και τη στοργή μας, προχώρησε στο Δημιουργό μπροστά, και στήσε το θρίαμβο της φλόγας σου!

Ο ΦΑΡΟΣ

Τους παλμούς σου βλέπω μέσα στη νύχτα φάρε — την έγνοια σου για το ναύτη και τον τυχοδιώκτη!

Η ανησυχίες των ανθρώπων για τους ανθρώπους, η έγνοιες όλων για τον ένα, η μεγάλες αγάπες που στέκουν απάνω απ' τον πόνο και τον καιρό — άναψαν το λαμπρό σου βλέμμα που τρέχει στη μανία των κυμάτων!

Άστρα που δεν ξέρουν γιατί φέγγουν θα ζήλεβαν τη δόξα του ταπεινού σου λύχνου. Πνεύματα που αμφιβάλλουν για το έργο τους, θα ήθελαν να στέλνουν μακρυά, καθώς εσύ, στους ανθρώπους την ευεργεσία — φάρε που ξέρεις γιατί αγρυπνάς …

Ως κι' εδώ στο βουνό, που στέκω απόψε, η χρυσή σου ματιά φτάνει από πέρα — σα να ζητά το χαμένο πλεούμενο των λογισμών μου. Ως εδώ πέρα φτάνουν οι ανήσυχοι παλμοί σου, φάρε, φλογερή και ρυθμική καρδιά της κοινωνίας!

Η ΒΡΥΣΗ ΤΩΝ ΛΥΓΜΩΝ

Στη ρίζα δυο αγκαλιασμένων δέντρων κάτου

από μαύρα φύλλα σταλάζει η βρύση των λυγμών μόλις έρθη το βράδυ.

Μόλις πλαγιάσουν τα πουλιά στα λίκνα των κλαριών και το δάσος βυθιστή στους συλλογισμούς του — η ψυχές κατεβαίνουν τη μαύρη ρεμματιά και πάνε στη βρύση των λυγμών να γεμίσουν. . .

Χωρίς να μετανιώσουν που αγάπησαν — χωρίς να στενάξουν που πληγώθηκαν — κρατούν το στόμα της στάμνας των κάτου απ' τους λίγους σταλαγμούς της…

Κι όταν φύγουν όλες, πλησιάζω στη βρύση των λυγμών τη βαρειά μου στάμνα και περιμένω ως τα μεσάνυχτα — καθώς το θέλησες, αδερφέ μου, — να γεμίση.

ΤΟ ΑΡΡΩΣΤΟ ΑΛΟΓΟ

Στην αγορά του Σαβάτου τ' άλογα που ήταν για πούλημα μιλούσαν κάτου απ' τη λεύκα για τη ζωή τους. Κι' ένα κόκκινο άλογο, κουρασμένο, με το κεφάλι χαμηλά, τους διηγώταν τα θαυμάσια των ταξειδιών του.

Κάμπους απέραντους στο λιοπύρι εδιάβηκε, δασωμένες ρεματιές με κελαϊδιστό νερό το ξεκούρασαν. Σε παρθένια χιόνια βυθίστηκαν τα πέταλά του — από θύελλες μαστιγώθηκε — σε λαμπρές φωτιές εστέγνωσε — στη ζέστη παχνιών αρχοντικών κοιμήθηκεν ύπνο βαθύ. Για τον καβαλάρη του μιλούσεν ώρα πολλή και για της πολιτείες που τον χαιρετούσαν από μακρυά με τους θόλους των και τα καμπαναρειά των . .

— Παράξενο! του είπαν. Έτσι άρρωστο και κοκκαλιάρικο δοκίμασες τέτοιες δόξες;

— Είν' αλήθεια, είπε τ' άλογο πως σ' όλη μου τη ζωή με δεμένα τα μάτια γύριζα μαγγανοπήγαδο. Μα ο Θεός ήξερε να τιμωρήση τον άνθρωπο που με σκλάβωσε — χαρίζοντάς μου τη φαντασία.

Η ΤΡΕΛΛΗ ΛΕΥΚΑ

Ξέρω μια λεύκα που ο αγέρας την τρελλαίνει και στην πράσινή της θάλασσα τρέχουν τα ρίγη της ευτυχίας και της ηδονής.

Ξέρω μια λεύκα που πίνει νερό στον Κηφισσό. Στην καρδιά της τον Απρίλη τραγουδεί έν' αηδόνι — στον ύπνο της τον Αύγουστο ανεβαίνει ένα μεγάλο φεγγάρι στρογγυλό.

Ξέρω μια λεύκα που χωρίς αγέρα σαλέβουν οι ανήσυχες πεταλούδες των φύλλων της. Από τι; Από τι φτερουγίζουν οι ανήσυχες πεταλούδες των φύλλων της ; Από αύρες τάχα που σβύσαν εδώ και χρόνια ; Από φιλιά που πήρε μια φορά ; Ως που νάρθουν καινούργιες χαρές θυμάται της παληές η τρελλή λεύκα και της ξαναζή.

Ξέρω μια λεύκα με κορμί σαν γυναίκειο, που ζη και το τελευταίο της φύλλο — μια λεύκα τρελλή, πολύ τρελλή. Το κυπαρίσσι έστεκεν αντίκρυ κι' η λεύκα το ρωτούσε.

— Ως πότε συλλογισμένο ; Ωραία που είν' η ζωή! Ως πότε ακίνητο σαν Αγιορείτης στον όρθρο; Ως πότε θα ζητάς το μεγάλο νόημα;

— Η ρίζες σου δεν είνε βαθειές, τρελλή μου λεύκα, είπε το κυπαρίσσι, πρόσεξε, πρόσεξε.

     — Ωραία πούν' η ζωή! Η ρίζες μου ας
    μην είνε βαθειές, μα όποια στιγμή κι' αν
    πεθάνω, θα μπορώ να πω: έζησα.
     — Έζησες, τρελλή μου λεύκα, της απάντησε
    το κυπαρίσσι, αλλοίμονο! μόνο εδώ μέσα,
    σ' αυτή τη ρεματιά.
Η ΚΑΡΔΙΑ ΠΟΥ ΘΥΜΑΤΑΙ

Κάτου απ' το πεύκο που βούιζαν τα κλαριά του σαν ποτάμι κι' έτριζε το κορμί του στον αέρα, βρήκαν μια καρδιά που είχε πεθάνει — μα δε μπορούσε να λησμονήση.

Βελονιές μυριάδες, μικρές βελονιές, σχημάτιζαν απάνω της το περίπλοκο κέντημα των πόνων — που δεν το ζωγράφισαν ποτέ χέρια φτωχής κόρης σε δαντέλλα μηδέ τ' άστρα στον ουρανό.

    Κάτου απ' το πεύκο η πεθαμένη καρδιά
    εστέναζε κι' έλεγε.
     — Δε στενάζω που η πληγές μου ήταν μυριάδες
     — μόνο στενάζω που ήταν τόσο μικρές,
    που ήταν βελονιές. Ο άπρεπος λόγος — το
    πλάγιο χτύπημα — το βαμένο χαμόγελο — το μίσος
    που έτρεμε πριν χτυπήση — η δειλία που δεν
    τόλμησε να κυττάξη πίσω για να ιδή αν εκέντησε
     — αυτές ήταν η πληγές μου. Πέθανα χωρίς
     να με χτυπήση ένα σπαθί. Τέλειωσα λίγο
    λίγο, από κεντρί. Κ' όμως με χτυπούσε το
    γένος των ανθρώπων — αυτό που δημιούργησε
    τον πόλεμο και την ιστορία!
ΠΡΟΣΕΥΧΗ ΣΤΗΝ ΚΥΡΙΑ ΤΩΝ ΑΓΓΕΛΩΝ

Στο παραθύρι μου ήρθαν χελιδόνια — στους λογισμούς μου ακούονται ψαλμοί για τη δόξα σου. Ευχαριστώ την καταστροφή που με ύψωσεν ως εσένα. Ευλογημένες η αποτυχίες που μ' έκαμαν ν' ακούω τον εσπερινό.

Κάβοι καρτερούσαν το καράβι, της νειότης μου ξεκινημένο την αυγή.

Στης άρπες των σκοινιών του μάταια πέρασαν οι συμφωνίες των ανέμων και πίσω απ' τα κατάρτια του μάταια έσβυσαν ήλιοι ωκεανών. Κάβοι καρτερούσαν το καράβι της νειότης μου ξεκινημένο την αυγή.

Σε μαύρον κάβο το καράβι της νειότης μου έπεσε. Προς τον Άθω πλέουν τα συτρίμματά του, Κυρία των Αγγέλων!

Οι αγαπημένοι μου πρόσφεραν το φαρμάκι του χωρισμού. Ως την ύστερη στάλα το ήπια και σε είδα μπροστά μου. Ωραία είσαι σαν την αγάπη και σαν την αδυναμία.

Οι αγαπημένοι μου πρόσφεραν το φαρμάκι του χωρισμού. Αμάρτημα ήταν αν κάποτε χάρηκα, πλάνη αν κάποτε τόλμησα. Στο ύψος του πόνου, Δέσποινα, κράτησέ με.

Την ειρωνεία της χαράς και τη φτώχεια της νίκης απομάκρυνε από με, Οδηγήτρια.

Τη δύναμι είδεν η ψυχή μου και γύρισε το πρόσωπό της. Το αύριο της νειότης είδε κι' έκλαψε πικρά. Στην όχθη ακούοντας το τραγούδι των ποταμών μοιρολόγησε της δυνατές πολιτείες του πολέμου που αφανίστηκαν και θρήνησε το νικητή μαζύ με το νικημένο. Ιδού που έμαθα να κρατώ τη λαμπάδα και να στέκω στο εικόνισμά σου.

Είδα της σαύρας το λιγερό περπάτημα στα ερείπια των πολιτισμών. Είδα τη δάφνη να κλαίη να σαν ιτιά στην έρημη αρχαία παλαίστρα. Σαν του σύννεφου τη σκιά περνά η δόξα των δυνατών, σαν παραμύθι των αγρών η ιστορία! Στων ανθρώπινων θριάμβων τον πάταγο τα κυπαρίσσια κινούν την κεφαλή. Μονάχα ο πόνος που σε πλήγωσε, αυτός δεν είνε ψέμμα, Παναγία Παρθένε.

Δόξα στον πόνο!

Σ' αυτόν η αγάπη προσφέρει το ποτήρι του αίματός μας. Σ' αυτόν το πνεύμα σωριάζει τα άστρα που τρύγησεν απ' τους ουράνιους κήπους. Γι' αυτόν ανοίγει τα φτερά της η πεταλούδα της ωραίας μας στιγμής. Γι' αυτόν ανθίζουν οι κρίνοι των κυμάτων στο αλέτρι της πλώρης.

Δόξα στον πόνο!

Γι' αυτόν απ' το δέντρο της ζωής μας πέφτουν αργά τα χρυσά φύλλα της πείρας και της υποταγής. Τον ήλιο σκλαβώνουν οι ζωγράφοι και διηγούνται τα έργα του. Στα χιόνια των μαρμάρων κατοικούν οι ευγενικές του μορφές. Στη σιωπή ανθίζουν οι αιώνιες ιδέες του.

    Δόξα στον πόνο που σ' εσπάραξε, Μητέρα
    των θλιμμένων.
    Σε γονυκλισίες εξαϋλώθηκε — στο στασίδι
    τυράγνησε τα κόκκαλά του — στη δέηση κέρωσε
     — στην τύψη του σε είδεν όραμα ο ασκητής
    που σ' έχει ζωγραφισμένα.
Των παθημάτων μου η σοφία λαμπάδα σ' εσένα γίνεται, της σιωπής μου η μουσική τροπάριο βυζαντινό ανεβαίνει στη δόξα σου.

Ωραία είσαι σαν ψυχή που επόνεσε. Ωραία είσαι σαν ευτυχία που χάθηκε. Ωραία είσαι σαν πνεύμα που δίστασε. Ωραία είσαι σαν τόλμη που γονάτισε.

Τα κρίνα των στοχασμών μου δέξου, τα χιλιδόνια των ψαλμών μου άκουσε, Κυρία των Αγγέλων!

ΚΑΛΟΓΕΡΑΚΙ

Καλογεράκι νάμουνα στη rue de Vaugirard..

Απ' την πλατειά πόρτα των μαύρων σεμιναρίων να βγαίνω γοργό, σκυφτό και σεμνό — σε ώρα τραγουδημένην από ρωλόγι παληό.

Σφιγμένο να είμαι σε ράσο μεταξωτό, κλειδωμένο με ζώνη πλατειά.

Την άκρη του δρόμου να πηγαίνω την ώρα που περνούν εκείνες που με κυττάζουν και δεν πρέπει να της κυττάζω — οι γυναίκες.

    Αλαφρές με το ζαρκάδινο πάτημα που μας
    υπόσχεται την τρελλή μουσική του ερχομού.
    Πάντα πρόθυμες ν' αγαπηθούν και να
    λησμονήσουν.
Όλες λυγμός και προδοσία.

Όμως εγώ με τη ζώνη σφιχτή γύρω στο κορμί το λιγερό σαν κολώνα της Sainte-Chapelle να χαμηλώνω τα μάτια.

Και να μην το ξέρω πως είμαι ωραίο, γιατί δεν πρέπει να το ξέρω αν θέλω να λέω σωστή την προσευχή μου.

Και το λύγισμα του νέου κορμιού μου μέσα στο ράσο να μην το νοιώθω — γιατί δεν πρέπει ποτέ να το μάθω πως είμαι σεμνόπρεπο και λιγερό σαν το κοτσύφι.

    Και στους διαβάτες που περγελούν τον Άγιο
    Σεβαστιανό της νειότης μου χτυπημένον απ' τα
    βέλη της αρετής να μπορώ ν' απαντήσω:
    «Γιατί δεν κυττάτε την καρδιά σας και
    το αίμα της σταλάζει στη λάσπη του δρόμου
    γι' αυτές ;».
    Κι' από μαύρο σεμινάριο σε τρίσβαθη
    εκκλησία κι' από εκκλησία σε πεθαμένη βιβλιοθήκη
    να πηγαίνω — γοργό, σκυφτό και σεμνό.
    Ave Maria!
                                        Παρίσι, 1909
ΣΕΜΝΟΤΥΦΙΑ

Θυμάσαι ; Το λεωφορείο μας πήγαινε κλονίζοντάς μας βαρειά με τους μεγάλους του βαλλισμούς. Ήταν συννεφιά, το πλήθος έτρεχε χωρίς να σταματήση πουθενά, καταδικασμένο σε κίνησιν αιώνια, σε ωμμορφιά και σε καταστροφή, όπως η θάλασσα.

Κι' άξαφνα στο δρόμο πέρασαν τα κορίτσια των δώδεκα χρονών πηγαίνοντας ν' ανθίσουν μέσα στο λίθινο δάσος μιας γοτθικής εκκλησίας. Θα κοινωνούσαν.

Ήταν ολάσπρα. Οι πέπλοι των ακινητούσαν στον αέρα. Η ψυχή των δεν πρόφτασε να γευτή το φαρμάκι που λέμε ωραίο.

Τότε, εσύ που είχες στα χείλη σου τη νικοτίνη τόσων αντρών, τη γεύσι τόσων σπασμένων ποτηριών — εσύ που τα ήξερες όλα και το κακό δεν μπορούσε νάνε μπροστά σου παρά μια παληά ιστορία που φέρνει νύστα

— τότε —

καθώς περνούσε η αυγή των δώδεκα χρονών κι' ακούγαμε, θαρρείς, το χτύπο των φτερών του αρχαγγέλου που τα οδηγούσε στο ναό — το φτιασίδι σου άσπρισε. Και την ψυχή σου την περόνιασε τέτοιο κρύο που την άκουσα να πέφτη και να περιμένη ένα θάνατο αργό και βουβό, καθώς πεθαίνουν μέσα στο χιόνι.

Παρίσι, 1909.

Ο ΜΟΙΡΑΙΟΣ

    Το πρώτο φιλί που μου χάρισε — το πήρανε
    τα χείλη του άλλου που θάρθη.
    Στο πρώτο της αγκάλιασμα έτριξεν ηδονικά
    το κορμί του άλλου που θάρθη.
    Τα χείλη της που κρυφομίλησαν στα πρώτα
    μου τριαντάφυλλα είπαν «ευχαριστώ» σ' εκείνον
    που θάρθη.
Μούλεγε «σ' αγαπώ» — κι ο λόγος της έφευγε μαζί με τα χελιδόνια τόπους και καιρούς σ' εκείνον που θάρθη.

    Με περίμενεν ώρες κι' είχεν αγωνία για
    κείνον που αργεί.
    Οι δυο μας περπατούσαμε στο φεγγάρι —
    κι' οι ήσκιοι μας ήταν τρεις . ..
Ω μελλούμενε, ω μοιραίε — ξεκίνησες! Δε θα χάσης ποτέ το δρόμο. Ακούω τα βήματά σου απάνω στα πεθαμένα βήματά μου. Είσαι στην πόρτα, καλώς ναρθής.

Φεύγω — μα τούτο το τραγούδι μιαν ημέρα και συ θα το πης.

ΔΕΗΣΙ

Είμαστε μεις που είχαμε τόσο αγαπηθή ως εχτές; Ή μην ήταν τούτο παραμύθι παληό, ζεσταμένο σε χίλιες αγροτικές φωτιές, νυσταγμένο από μύρια μάτια κοριτσιών, που μας το διηγήθηκε κάποιος κι' άξαφνα — αποκοιμήθη ;

Ποιος θα πιστέψη που χτες χωρίσαμε για πάντα.

Εχτές χωρίσαμε για πάντα — ά! τι ωραίο σήμερα! Σαλεύω στον αέρα σαν το φύλλο της λεύκας. Μπορώ κι' είμαι ένας διαβάτης … Είδα ένα ωραίο τοπείο. Αχ! τι ησυχία! τι ησυχία!

Κι' όμως — τι θάνατος .. .

Αλήθεια θα είνε δυνατό να ζήσω κι' αύριο έτσι πεθαμένος ;

Βελόνες της υποψίας, μαχαίρια της λύπης, φίδια της ζήλειας — η καρδιά μου που είχε την τρέλλα να γιατρευτή, τώρα φωνάζει και ζητεί της πληγές σας. Ω, ξαναρθήτε!

Παρίσι, 1909.

ΑΔΕΡΦΕΣ

Άκουσε μια ιστορία που είνε μικρή και μοιάζει με της μεγάλες.

Στο Κένσιγκτον Παρκ, φουντωμένο κι' ανθισμένο, καθώς καθόμουν μονάχος μιλώντας μ' ένα δέντρο για το λάθος της ύπαρξής μου, πέρασαν δυο γρηές αδερφές.

Ήταν κι' οι δυο γεροντοκόρες, μα πολύ γρηές, γιαγιάδες των ανεκπλήρωτων πόθων, από κείνες της αγαπημένες αδερφές που απελπίζονται μαζί, γερνάνε μαζί και φοβούνται μήπως ο Χάρος αφήση τη μια μοναχή — γι' αυτό κρατιούνται απ' το χέρι.

Πίσω από ποια βουνά Θε μου! νάχουν κρυφτή οι δυο νέοι που ονειρεύτηκαν οι δυο γρηές αδερφές στο πλευρό των; Πίσω από ποιά βουνά; Άλογο που δεν κουράζεται και δε διψάει ποτέ θα τους πηγαίνει μακρυά. Πάντα θ' αλαργεύουν — δε θα πλησιάσουν ποτέ — μήτε τη νύχτα πλέον του Άι — Γιάννη — πάντα θ' αλαργεύουν πέρα σ' άλλα βουνά και πάλι σ' άλλα βουνά. ..

Κρατημένες απ' το χέρι η δυο αδερφές πήγαιναν κάτω απ' τα δένδρα.

Φορούσαν δυο καπέλλα φορτωμένα με μια φριχτήν άνοιξη από πανί που έρριχνεν άνθη και καρπούς στα γηρατειά των. Τα ίδια καπέλλα, τα ίδια λουλούδια, ούτε ένα λιγώτερο — τόσο ήταν αγαπημένες. Η ίδιες ρυτίδες — τόσο ήταν αγαπημένες! Κι' άξαφνα η μια στάθηκεν, άπλωσε στο χέρι της το καπέλλο της άλλης και με μεγάλη προσοχή, με μεγαλείτερη στοργή της διώρθωσεν…..αλήθεια πως να το διηγηθώ; — της διώρθωσε τη θέση κάποιου άνθους που είχε γύρει, σαν να διώρθωνε το μεγάλο λάθος της ύπαρξής των!

Η άλλη είπεν «ευχαριστώ» — ξαναπιάστηκαν απ' το χέρι και περπατούσαν πάλι σιωπηλές και σβυσμένες.

Αυτή ναι η ιστορία.

Λονδίνο, 1909.

ΕΝΑ ΤΡΙΑΝΤΑΦΥΛΛΟ

Στην πλάκα του τάφου του Verlaine, γυμνή και μαύρη, απ' τη δόξα, στην πλάκα του τάφου του αφήκα ένα μικρό τριαντάφυλλο.

    Ήταν η πόλη σταχτιά, οι λεύκες του Παρισιού
    γυμνές, η ψυχή μου βαρειά.
    Άνεμοι της νύχτας! Όταν θα χορέψετε
    απόψε στο κοιμητήρι των Batignolles —
                   μη μου σβύσετε,
    παρακαλώ σας, την απαλή φλόγα της
    θυσίας, το τριαντάφυλλο, που το άναψα —
                   στης ανησυχίες του!
Παρίσι, 1909.

ΕΙΜΑΡΜΕΝΗ

Μητέρα των θεών, μητέρα της Ιστορίας! Ειμαρμένη! Στα βάθη της Ανατολής υψώνεσαι πελώριο βουνό με μορφή γυναίκας.

Η κόρη σου η Δημιουργία, όταν καθρεφτίζεται στην αγωνία της επιστήμης και στης Τέχνης την έκσταση, καίγεται απ' τον πόθο να μάθη ποια είσαι συ που την έκαμες τόσο ωραία.

Το πνεύμα ζητεί το σκοπό της χειρονομίας σου, όταν τίναζες στο χάος τους κόσμους και τους νόμους των.

Γιατί την ιστορία την πήγες από κείνο το δρόμο ; Γιατί την ψυχή μου την περίμενες σ' εκείνη τη στροφή εκείνη τη νύχτα ; Το άστρο γιατί το γκρέμισες στο διάστημα ; Το λαό που πήγαινε γιατί τον σταμάτησες ; Πώς ξέρεις το δρόμο της καταστροφής ; Πώς βρίσκεις το μονοπάτι της σωτηρίας;

Ω πέτρινη διάνοια, βουνό που στέκεις στα βάθη της Ανατολής, ω άγνοια!

Γιατί; Γιατί; Γιατί;

Η φωνή μου χτυπώντας στα κρύα στήθη της, χωρίς ν' ακουστή, ξαναγύρισε καθώς πήγε κι' η Ειμαρμένη μου απάντησε·

— Γιατί,; Γιατί; Γιατί;

ΨΑΛΜΟΙ

Κύριε, στην κατοικία μου βροντά ο κεραυνός σου. Δοξασμένο τ' όνομά σου στον αιώνα!

Κύριε, πόσο θεία εγνώρισες το μέρος που έπρεπε να χτυπηθώ! Μόνο φωτιά σταλμένη από σένα μπορούσε να βρη το βαθύτερο της αγάπης μου και να το κάμη στάχτη.

Ο κεραυνός σου μου σπάραξε τον κήπο της στοργής μου. Ο κεραυνός σου μου βύθισε τη βρύση των δακρύων. Ακούω τη βροντή του μέσα στο χάος της ψυχής μου. Ευδόκησες να λάμπω από το φως του πόνου!

Κύριε, μου έλειπεν ως τώρα το δείγμα της μεγάλης σου καλωσύνης — η καταστροφή. Ναι, είχα κάποτε χαμογελάσει — κάποτε είχα ελπίσει — κάποτε βρήκα τη ζωή ωραία. Είν' αλήθεια. Είχα κάμει όλες αυτές της αμαρτίες! Αλλά συ ευδόκησες, να με ξυπνήσης.

Στον πόνο που με βύθισες είνε αδύνατο πλέον ν' ακούσω τίποτ' άλλο απ' της άρπες των λογισμών που σε δοξάζουν κι' απ' το ποτάμι της αιωνιότητας που τρέχει στα πόδια σου.

Το κυπαρίσσι της ζωής μου σαλεύει την κορφή του προς τους ουρανούς. Βράδυ και πρωί περιμένει πως θα καταδεχτής να το κάψης, το μαύρο κυπαρίσσι που το ξέχασαν οι κεραυνοί σου, Κύριε!

Η ΕΚΔΙΚΗΣΗ ΤΟΥ ΠΑΛΙΟΥ ΑΘΗΝΑΙΟΥ

Περπατώντας περήφανα τη λύπη των άσπρων του μαλλιών στην Αθήνα ο παληός Αθηναίος αφίνει να στάξη το λίγο αίμα της καρδιάς του στης παληές συνοικίες όπου έζησε μια φορά. Είνε γελαστές και τώρα σαν και τότε απ' τον ίδιον ήλιο. Του προσώπου του οι χαράδρες διηγούνται τους κεραυνούς του Καιρού που εβρόντηξαν με θυμό απάνω στης τρέλλας του της κορυφές ω Θεέ! και ρήμαξαν το παρεκκλήσι, της στοργής του. Εκείνος κρατώντας ορθό το κεφάλι συλλογιέται.

— Ξέρω που τ' ολόρθο κυπαρίσσι μιας αυλής της Αθήνας καίγεται από δύσεις αιώνων κι' από εσπερινούς απλών ψυχών! Ξέρω που βράχοι χρυσοί μ' ένα μαύρο κατσίκι στα ύψη κατεβαίνουν σε χαρούμενες θάλασσες. Η ψυχή μου κρατεί το αρχαίο ερείπιο συλλογισμένο μέσα στην ιερή σιωπή της νύχτας. Στην ψυχή μου λαλούν τα τζιτζίκια της Αθήνας. Στην ψυχή μου λιγά ένα πεύκο Αττικό. Ξέρω που το ρόδινο χαίρε του ήλιου στον Υμηττό αργεί να σβύση το βράδυ. Σαν την καμπύλη των γύρω βουνών είν' η γνώσι μου ήσυχη. Τι έχω να φοβηθώ ; Ο θάνατος αν έρθη αγριωπός να πάρη ένα παληό Αθηναίο, κινδυνεύει να τον δεχτώ καθώς τη γλυκειά βροχή και τον αλαφρόν αγέρα που ρίχνει τα φύλλα.

ΤΟ ΚΥΠΑΡΙΣΣΙ

Είμαι το δέντρο που ακολουθεί τη γραμμή της προσευχής όταν ανεβαίνει από ήσυχη ψυχή.

Είμαι η λόγχη που κοκκίνησε στο αίμα της δύσης και φρουρεί το Αόρατο απ' την άρνηση και την ειρωνεία.

    Είμαι στης γιορτές του τοπείου το μαύρο
    ράσο που δεν τέλειωσεν ακόμα τη
    δοκιμασία του.
Είμαι το καμπαναρειό στο ναό του πόνου και για της ψυχές που έχουν σκοπό σημαίνει τους όρθρους και τους εσπερινούς η σιωπή μου.

ΤΑ ΘΕΙΑ ΔΩΡΑ

Σε κείνον που πόνεσε πρέπουν μακρυνές κορφές στο γέρμα του ηλιού.

Σε 'κείνον που πόνεσε πρέπει το διαμάντι του αποσπερίτη κρεμάμενο το βράδυ απάνου από χιονισμένο βουνό.

    Σε κείνον που πόνεσε πρέπει το χρυσάφι
    των Αττικών βράχων πίσω από αυστηρό
    κυπαρίσσι.
    Σε κείνον που πόνεσε πρέπει το γαλανό
    σκοτάδι της βιολέττας στο χέρι του ξανθού
    Γεννάρη της Αθήνας.
    Σε κείνον που πόνεσε πρέπουν τα μύρα
    του δάσους των πεύκων μετά τη βροχή.
ΔΥΣΗ

Ακόμα λίγο — τελευταίοι στοχασμοί του ήλιου . . . Μη φεύγετε, χρώματα, χρώματα!

Η στέγες σας χάνουν, απ' τον κάμπο φτερουγίσατε — η γαλανή βραδυνή σκιά σας ακολουθεί… Σταθήτε λίγο ψηλά. Ας ιδούμε λίγο ακόμα την ψυχή μας ιστορημένη απάνω στα χιόνια των βουνών από σας — χρώματα!

Είστε σεις η ιστορία των κρυφών μας και των ανείπωτων καϋμών. Σε σας διαβάζομε το εσωτερικό μας παραμύθι — εσείς μας δίνετε τη γιγάντια ζωγραφιά της ψυχής μας — στο άπειρο, τελευταία χρώματα του ήλιου!…

Τελευταία σύννεφα που ανάψατε! Τίνος είστε οι λογισμοί — τίνος η χαρά κι' η λύπη ; Ποιος ονειρεύεται σ' εκείνο το βουνό; Ποιος λυπάται σ' εκείνη την πεδιάδα ;

Ορατόρια που σβύσατε απάνω στην άρπα των ορθών κυπαρισσιών — και τώρα μόλις θυμούνται την τελευταία συγχορδία σας οι μακρυνές ράχες.. . Λαμπάδες αναμμένες απ' την αγωνία του απείρου στο Υπερούσιο — χρώματα που είστε σαν ν' αγγίξαμε το χέρι αυτών που λείπουν —

ω! δεν πρόφτασα να σας κυττάξω — κι' είστε πια ενθύμηση.

Μ' έκανες ατέλειωτο, — αυτό είν' το θέλημά Σου
κ' η χαρά Σου. Το εύθραυστο αυτό ποτήρι δεν παύεις 
ολοένα να τ' αδειάζης, και με νέα ζωή να το 
γεμίζης ολοένα.
Την καλαμένια αυτή μικρούτσικη φλογέρα, την
έφερες πέρα από λόφους και λιβάδια και σφύριξες
μέσα σ' αυτήνε μελωδίες πάντα νέες.
Στο αθάνατο άγγιγμα των χεριών Σου, η μικρή
μου καρδιά χάνει τα όριά της, από τη χαρά, και 
ξεσπάει σε ανεκλάλητη διάχυσι.
Εδώ, μέσα σ' αυτές τις μικρούλικες φούχτες μου,
σωριάζουνται όλα τα δώρα, τ' ανεξάντλητα, που 
μούρχονται από Σένα. Περνούν τα χρόνια, μα, 
εξακολουθείς να μου τα στέλνης με την ίδια αφθονία, και
πάντα βρίσκεται μέσα σ' αυτές μια μικρή γωνιά για
να τη γεμίζης.



2



Όταν μου δίνεις εντολή να τραγουδήσω, μου
φαίνεται πώς η καρδιά μου πάει να σπάση από την
περηφάνεια. Και κοιτάζω στο πρόσωπό Σου, και
δάκρυα έρχονται στα μάτια μου.
Ό,τι είνε τραχύ και κακόφωνο στη ζωή μου λυώνει, 
τότε, και χύνεται σε μία γλυκειά αρμονία — κ'
η λατρεία μου ανοίγει τα φτερά της, σαν ένα 
χαρούμενο πουλί που πετά και φεύγει μακρυά, απάνω από
τη θάλασσα.
Ξέρω πως Σ' ευχαριστούνε τα τραγούδια μου. Ξέρω, 
πως μόνο για τραγουδιστή με δέχεσαι μπροστά σου.
Με την άκρη της διάπλατης φτερούγας του τραγουδιού 
μου, αγγίζω το Πόδι Σου, που ποτέ, ποτέ
δεν έλπιζα ν' αγγίσω.
Και, μεθυσμένος από τη χαρά του τραγουδιού,
λησμονώ τον εαυτό μου και Σ' ονομάζω φίλο μου,
Εσένα, που είσαι ο Κύριός μου.



3



Με τι τρόπο τραγουδάς, δεν το γνωρίζω, Δάσκαλέ
μου! Μα, πάντα Σ' αφουγγράζομαι με έκστασι 
σιωπηλή.
Το φως της μουσικής Σου καταυγάζει τον 
κόσμο. Της μουσικής Σου η ζωογόνα πνοή κυλάει από
ουρανό σε ουρανό. Το ιερό ποτάμι της μουσικής Σου
παρασέρνει κάθε βράχο, που στέκεται εμπρός του
εμπόδιο, και κυλά, ασυγκράτητο.
Η καρδιά μου λαχταράει ν' ακολουθήση το άσμα
Σου, μα, του κάκου αγωνίζεται να βρη φωνή. Κάνω
ν' ανοίξω το στόμα μου, μα, κανένα τραγούδι δεν
μπορεί να πλάση η λαλιά μου, και κλαίω απ' τη
ντροπή μου. Α! Αιχμαλώτισες την καρδιά μου, 
Κύριε, μέσα στις απέραντες λίμνες της μουσικής Σου.



4



Ζωή της Ζωής μου! Πάντα θα προσπαθώ, το
σώμα μου αγνό να το κρατώ, ξέροντας πως σ' όλα
μου τα μέλη αναπαύεται το ζωντανό Σου χάδι.
Πάντα θα προσπαθώ να προφυλάγω τις σκέψεις
μου από κάθε τι που δεν είνε αληθινό, ξέροντας
πως είσαι Συ η Αλήθεια εκείνη, που άναψε το φως
της Λογικής στο νου μου.
Πάντα θα προσπαθώ να διώχνω, μακρυά από
την καρδιά μου, κάθε πονηρό, και να κρατώ εκεί
μέσα λουλουδένια την αγάπη μου, ξέροντας πως Συ
έχεις την κατοικία Σου στο άδυτο της καρδιάς μου.
Και πάντα η προσπάθειά μου θάνε αυτή: σε
κάθε πράξι μου να βλέπω τη μορφή σου, ξέροντας 
πως είνε η επιρροή σου εκείνη που μου δίνει 
δύναμι σε κάθε μου έργο.



5



Για χάρι σ' το ζητώ: να μ' αφήσης ν' αναπαυθώ
μια στιγμή στο πλευρό Σου. Το έργο που 
καταπιάστηκα θα το τελειώσω κατόπι.
Στερημένη τη θωριά της μορφής Σου, η καρδιά
μου δε γνωρίζει ανάπαυσι, ούτε ησυχία. Κ' η εργασία 
μου δεν είνε πια παρά ένα βάσανο ατέλειωτο,
μέσα σε μιαν απέραντη θάλασσα πόνων.
Μα, σήμερα, το καλοκαίρι έφεξε στο παραθύρι
μου, με τα μουρμουρίσματα και τις πνοές του, κ'
οι μέλισσες εστήσανε τρελλό χορό απάνω απ' τα 
λουλούδια των κήπων.
Αυτή είνε η ώρα να καθήσω ήσυχος, πρόσωπο
με πρόσωπο, μαζί Σου, και να ψάλω την αφιέρωσι
της ζωής στη σιγαλιά και στο ξεχείλισμα της 
ανάπαυσις αυτής.



6



Δρέψε αυτό το μικρό λουλουδάκι, και πάρ' το, μην
αργής, μην τυχόν και μαραθή και πέση, ξεφυλλισμένο 
στις σκόνες.
Κι' αν δεν βρίσκεται γι' αυτό θέσι στα στολίδια
Σου, αξίωσέ το τουλάχιστο με το πονετικό άγγιγμα
του χεριού Σου. Δρέψε το! Γιατί φοβούμαι, μην η ζωή
μου τελειώση πριν το νοιώσω, κ' η ώρα της θυσίας
περάση.
Όσο κι' αν δεν είνε ζωηρό το χρώμα του, κι'
όσο ελαφρό κι' αν είνε το άρωμά του, κόψε το
λουλούδι αυτό και χρησιμοποίησέ το, όσο είνε καιρός
ακόμα, στην υπηρεσία Σου.



7



Το άσμα μου πέταξε πέρα τα στολίδια του. Παύει
πια να περηφανεύεται γι' αυτά. Τα στολίδια του θα
μπόδιζαν την ένωσί μας. Θάμπαιναν ανάμεσά μας
και τα τριγκινίσματά τους θα αποσβένανε τα γλυκά
Σου μουρμουρίσματα.
Η ποιητική μου ματαιοδοξία ξεψυχάει από
ντροπή στη θέα Σου, ω Ποιητή Διδάσκαλε! Έσκυψα
και κάθησα στα πόδια Σου. Μόνο, αξίωσέ με να
κάνω τη ζωή μου ένα πράγμα αληθινό κι' απλό 
όμοιο με μια καλαμένια φλογέρα, που να την γεμίζης 
Συ με την αρμονία της μουσικής Σου.



8



Το παιδάκι που το στολίζουν με πριγκηπική φορεσιά, 
και στο λαιμό του κρεμνούν βαρύτιμες αλυσίδες, 
χάνει κάθε ευχαρίστησι στα παιγνίδια του. Σε
κάθε του βήμα, η περιβολή του το εμποδίζει.
Από φόβο μην ξεσχισθή, ή μη λερωθή από τις
σκόνες, κρατιέται μακρυά απ' τον κόσμο κι' ούτε να
μετακινηθή απ' τη θέσι του τολμάει.
Εσύ, μητέρα, θαρρείς πως του κάνεις καλό να
τώχης φυλακισμένο μέσα σ' αυτά τα πλούσια στολίδια, 
έξω από τη ζωογόνα σκόνη της γης; Δεν του
αφαιρείς έτσι το δικαίωμα να μπη στο μεγάλο 
πανηγύρι της κοινής ανθρώπινης ζωής;



9



Ω τρελλέ, που δοκιμάζεις να σε σηκώσουν οι
ίδιοι σου οι ώμοι! Ω ζήτουλα, που έρχεσαι να 
ζητιανέψης στη δική σου την πόρτα!
Απόθεσε όλα σου τα βάρη μέσα στα χέρια Εκείνου, 
που όλα μπορεί να τα σηκώση, και ποτέ μην
κοιτάζης πίσω σου με λύπη.
Η επιθυμία σου σβύνει αμέσως τη φλόγα του
λύχνου, που θ' αγγίση η πνοή της. Είνε ιερόσυλη, — 
μη δέχεσαι κανένα δώρο από τ' ακάθαρτα της χέρια.
Δέξου μόνο ό,τι σου προσφέρει η ιερή Αγάπη.



10



Εδώ είνε το υποπόδιό Σου, Κύριε, κ' εκεί τα
πόδια σου ακουμπούν, εκεί που ζη ο πιο φτωχός,
και ταπεινός κι' ο χαμένος.
Σα δοκιμάζω να σκύψω το κεφάλι μου μπροστά
Σου, για να Σε προσκυνήσω, το μέτωπό μου δεν 
μπορεί να φθάση ως στα βάθη εκείνα, όπου τα πόδια
Σου αναπαύουνται — ανάμεσα στους πιο φτωχούς, και
ταπεινούς και τους χαμένους.
Η Περηφάνεια ποτέ δε ζυγώνει εκεί όπου Συ
περιπατείς με την περιβολή του ταπεινού, ανάμεσα
στους πιο φτωχούς κι' ασήμαντους και τους χαμένους.
Η καρδιά μου ποτέ δε θα βρη το δρόμο της προς
τα εκεί, όπου Συ κρατάς συντροφιά σ' εκείνους που
μείνανε δίχως συντρόφους — τους φτωχούς, και ταπεινούς 
και τους χαμένους.



11



Παράτησε πια αυτό το κομπολόι σου, και πάψε
τις προσευχές και τις ψαλμωδίες. Ποιόνε θαρρείς πως
υμνείς στην έρημην αυτή και σκοτεινή γωνιάν ενός
ναού, που είνε όλες οι πόρτες του κλειστές; Άνοιξε 
τα μάτια σου καλά και θα δης πως ο Θεός δεν είνε
μπρος σου.
Είνε εκεί όπου οργώνει ο γεωργός τη γη, στα 
μονοπάτια εκεί όπου με κόπο ο εργάτης τσακίζει τις 
πέτρες. Είνε μαζί τους στη βροχή και στον ήλιο, και
σκόνη σκεπάζει την περιβολή Του. Γδύσου το ράσο
σου και σαν κ' Εκείνον κατέβα κάτου και συ στις
σκόνες και στα χώματα.
Λύτρωσι; Πού εννοείς να βρης τη λύτρωσι; Μήπως 
ο ίδιος ο Θεός μας μ' ευχαρίστησι δε δέθηκε
με της Δημιουργίας τα δεσμά, δε δέθηκε μαζί μας
για πάντα;
Παράτησε τις βαθειές σου προσευχές κι' άφησε
κατά μέρος τα λουλούδια και τους λιβανωτούς. Τα
ρούχα σου θα σκονισθούνε και θα λερωθούν, μα,
δεν πειράζει. Πήγαινε κι' αντάμωσέ Τον, και στάσου
κοντά Του με την εργασία, και με τον ιδρώτα στο
μέτωπό σου.



12



Θέλει πολύν καιρό το ταξίδι αυτό, κι' είνε 
μακρύς ο δρόμος
Βγήκα, ανεβασμένος στο άρμα της πρώτης ακτίνας 
του φωτός, κ' εξακολούθησα το ταξίδι μου ανάμεσα 
από τις ερημιές των κόσμων, αφίνοντας τα ίχνη
μου σ' άστρα πολλά και σε πολλούς πλανήτες.
Ο μακρυνώτερος δρόμος με φέρνει πιο κοντά
Σου, κ' εκείνη η μουσική άσκησις είνε η πιο 
πολύπλοκη, όποια τελειώνει στην τελειότερη απλότητα
ενός ήχου.
Έχει πολλές ξένες πόρτες να χτυπήση ο οδοιπόρος 
πριν έρθη στη δική του, κ' έχει κανείς να 
περιπλανηθή σ' όλους τους έξω κόσμους, ως που να
φθάση, τέλος, στο βωμό, τον πιο εσωτερικό.
Πολύν καιρό τα μάτια μου ψάχνανε μακρυά, δεξιά 
κι' αριστερά, στα βάθη και στα ύψη, πριν τα
κλείσω και πω: «είσαι δω!»
Η κραυγή κ' η ερώτησις «Ω! Πού;» αναλύθηκε
σε μύριους ποταμούς δακρύων και πλημμυρίζει τον
κόσμο με το κύμα της επιβεβαιώσεως· «Υπάρχω!»



13



Το τραγούδι, πούρθα να τραγουδήσω, έμεινε 
ατραγούδιστο ως τα σήμερα.
Πέρασα τις μέρες μου χουρδίζοντας και 
ξεχουρδίζοντας την άρπα μου.
Δεν μπόρεσα να βρω το σωστό ρυθμό. Οι στίχοι
δεν ταιριάζανε. Κ' έμεινε μονάχα η αγωνία του 
πόθου στην καρδιά μου.
Το λουλούδι δεν άνοιξε. Μόνο τ' αέρι γύρω του 
αναστενάζει.
Δεν είδα τη μορφή Του, ούτε η φωνή Του κύλησε
στ' αφτιά μου. Μόνο άκουσα την αλαφρή περπατησιά 
Του έξω από την πόρτα μου.
Όλη τη μακρινή μέρα της ζωής μου, την πέρασα
ετοιμάζοντας το κάθισμά Του στο σπίτι μου. Μα, η
λάμπα δεν ανάφτηκε και πώς να Τόνε προσκαλέσω
νάμπη;
Ζω με την ελπίδα της συνάντησής Του, μα, ακόμα
αυτή η συνάντησις να γίνη!



14



Οι επιθυμίες μου είναι αναρίθμητες και το 
παράπονό μου γεμάτο λύπη. Μα, πάντα μ' έσωσες Εσύ
με τις τραχές Σου αρνήσεις. Η αυστηρή Σου αυτή 
επιείκεια έχει πλέξει τα φάδια της γύρω στη ζωή μου.
Μέρα με την ημέρα, με κάνεις άξιο των απλών και
μεγάλων σου δώρων, που τα κατρακυλάς απάνω μου,
δίχως να Σ' τα ζητώ: — τον ουρανόν αυτόνε και το
φως, και τη σάρκα αυτή και τη ζωή και το πνεύμα — 
και με τραβάς μακρυά από τους κινδύνους 
υπερβολικών αποθυμιών.
Καμμιά φορά, χασομερώ, άτονος και χαύνος.
Καμμιά φορά, ξυπνώ, και ξεκινώ τρεχάλα για την
αναζήτησι των πόθων μου, μα, τότε, κρύβεις 
σκληρά το πρόσωπό Σου από μένα.
Μέρα με τη μέρα, με κάνεις άξιο της τέλειας
υποδοχής Σου με το να μου αρνήσαι πάντα, 
λυτρώνοντάς με απ' τους κιδύνους της Αδυναμίας και
του αβέβαιου πόθου.



15



Είμαι εδώ για να Σου ψάλω ύμνους. Σ' αυτήν
εδώ την αίθουσα πούνε δική Σου, έχω μια γωνιά
κ' εγώ για να καθήσω.
Στον κόσμο Σου δεν έχω τι να κάνω, κ' η 
ανώφελη ζωή μου ξεχύνεται μονάχα σε νότες δίχως
σκοπό κανένα.
Όταν σημάνη η ώρα της βουβής λατρείας Σου,
στο σκοτεινό ναό της βαθειάς νύχτας πρόσταξέ με,
Κύριε, κι' ολόρθος θα σταθώ μπροστά Σου για να
ψάλλω.
Κι' όταν η άρπα η χρυσή αντηχήση στο αεράκι
της Αυγής, τότε τίμησέ με, Κύριε, προστάζοντας την
παρουσία μου μπροστά Σου.



16



Προσκλήθηκα κ' εγώ στη γιορτήν αυτού του 
κόσμου, κ' έτσι η ζωή μου ευλογήθηκε. Τα μάτια
μου είδαν και τ' αφτιά μου ακούσανε.
Έλαβα μέρος σε τούτη τη γιορτή, παίζοντας τ' 
όργανό μου, και το προσπάθησα όσο καλύτερα 
μπορούσα.
Τώρα, αυτό ρωτάω: — Ήρθε πια ο καιρός που 
θα μπορέσω να παρουσιασθώ μπροστά Σου και να
Σου προσφέρω το σιωπηλό χαιρετισμό μου;



17



Προσμένω μόνο την Αγάπη, για να παραδοθώ,
τέλος, στα χέρια της. Νά γιατί είνε τόσο αργά, και
γιατί είμαι ένοχος τόσων παραλείψεων.
Έρχουνται με τους νόμους τους και με τους 
κώδικές τους για να με δέσουν χειροπόδαρα. Μα, εγώ
πάντα τους διαφεύγω, γιατί προσμένω μόνο την
αγάπη για να παραδοθώ, τέλος, στα χέρια της.
Ο κόσμος με κατηγορεί και με λέει αξένοιαστο:
δεν αμφιβάλλω πως έχει δίκαιο να με κατηγορή ο
κόσμος.
Η μέρα της αγοράς τέλειωσε κι' όλη η εργασία
έγεινε. Εκείνοι πούρθαν και με κάλεσαν του κάκου,
γύρισαν πίσω με θυμό. Προσμένω μόνο την αγάπη
για να παραδοθώ, τέλος, στα χέρια της.



18



Σύννεφα σωριάζουνται απάνω σε σύννεφα κι' ο
κόσμος σκοτεινιάζει. Α! Αγάπη γιατί μ' αφίνεις
να περιμένω έξω από την πόρτα ολομόναχος;
Στις πολυάσχολες στιγμές της μεσημεριάτικης
δουλειάς είμαι με το πλήθος, μα, στη μοναξιά της
σκοτεινής αυτής ημέρας, μόνο για σένα ελπίζω.
Αν δε μου δείξης το πρόσωπό Σου, αν μ' αφήσης 
ολότελα παραμερισμένο, δεν ξέρω πώς να περάσω 
τις μακρυνές και βροχερές αυτές ώρες.
Στέκομαι και κοιτάζω τον ουρανό που σκοτεινιάζει 
ως πέρα μακρυά, κ' η καρδιά μου τριγυρνά
θρηνώντας με τον ανήσυχον άνεμο.



19



Αν δε μου μιλήσης θα γεμίσω την καρδιά μου
με τη σιωπή Σου και θα υποφέρω το βάρος της. Θα
σταθώ ακίνητος και θα προσμένω, σαν τη νύχτα στην
αστρόφεγγη αγρυπνιά της, με το κεφάλι σκυφτό και
με υπομονή.
Σίγουρα θάρθη η μέρα. Το σκοτάδι θα σκορπίση
και η φωνή σου θα κελαρύση απ' τον ουρανό, σα
ρυάκι με νερά μαλαματένια.
Τότε τα λόγια σου θα φτερουγίσουν, σαν τα τραγούδια 
στις φωλιές των πουλιών σου, κ' οι μελωδίες 
σου θα ξανοίξουν σαν τα μπουμπούκια των 
λουλουδιών σ' όλα τ' άλση των δασών μου.



20



Την ημέρα που λουλούδισε ο λωτός, αλλοί μου!
ήταν ο νους μου παραστρατισμένος και δεν το 
πρόσεξα. Το πανέρι μου ήταν αδειανό και το λουλούδι
απόμενε παρατημένο.
Μόνο κάποτε, κάποτε, μια λύπη έπεφτε απάνω
μου, και ξύπνησα από τα όνειρά μου, κ' αισθάνθηκα
το λεπτό άρωμα μιας παράξενης ευωδιάς στο αεράκι
του Νοτιά.
Στην ακαθόριστη εκείνη γλύκα, η καρδιά μου
λιγωνόταν από πόθο, και μου φαινόταν σαν νάταν
η διάθερμη του καλοκαιριού πνοή που αναζητούσε
την τελειοποίησί της.
Δεν ήξερα, τότε, πως ήταν τόσο κοντά, πως ήταν
δικιά μου, και πως η τέλεια αυτή γλύκα ανθούσε στα
βάθη της δικιάς μου καρδιάς.



21



Πρέπει να ρίξω στα κύματα τη βάρκα μου. Άτονες 
οι ώρες περνούν απάνω απ' τ' ακρογιάλι. — 
Αλλοίμονο σε μένα!
Η Άνοιξι έδωσε όλη την άνθησί της, και μας 
αποχαιρετά. Και τώρα, με το φορτίο των μαραμένων και
ανώφελων λουλουδιών, περιμένω και χασομερώ.
Τα κύματα άρχισαν να κάνουν ταραχή, κι' απάνω
στην ακτή, στο μονοπάτι, το γεμάτο ίσκιους, τα 
κίτρινα φύλλα τρεμουλιάζουν και πέφτουν.
Τι κενό ατενίζεις, ω ψυχή μου; Δεν αισθάνεσαι
μίαν ανατριχίλα να περνά στον αέρα μαζί με τις
νότες του απόμακρου τραγουδιού που πλέει απ' τ' 
άλλο ακρογιάλι;



22



Στους βαθιούς ίσκιους του βροχερού Ιουλίου,
με μυστική περπατησιά διαβαίνεις, σιωπηλός σαν τη
νύχτα, κ' οι νυχτοφύλακες που αγρυπνούνε δε Σε
παίρνουν νόγα.
Σήμερα, η Αυγή σφάλιξε τα μάτια της, απρόσεκτη
στα επίμονα καλέσματα του μεγαλόφωνου Λεβάντε,
κ' ένας πυκνός πέπλος άπλωσε απάνω στον πάντα
ξυπνό γαλάζιον ουρανό.
Τα δάση πάψαν τα τραγούδια τους, κ' οι πόρτες 
όλες κλείστηκαν σε κάθε σπίτι. Συ μόνος είσαι ο 
μοναχικός διαβάτης στον ερημικό τούτο δρόμο. Ω!
Μοναδικέ μου Φίλε, Συ, πιο αγαπημένε μου απ' 
όλους, οι πόρτες είνε ανοιχτές στο σπίτι μου — μην
περάσης απ' έξω σαν ένα όνειρο.



23



Άρα γε, σε τούτη τη κοσμοχαλασιά αυτής της
νύχτας, έξω βρίσκεσαι, ω Φίλε μου, στο ερωτικό Σου
ταξίδι; Ο ουρανός βογγά σαν ένας που βρίσκεται
σε απελπισία.
Δεν έχω ύπνο, απόψε. Κάθε στιγμή και πάντα,
ανοίγω, ω Φίλε μου, την πόρτα μου, και κοιτάζω
έξω, στα σκοτάδια.
Δεν μπορώ να ιδώ τίποτα μπροστά μου. Και
μένω σε απορία μην ξέροντας να ορίσω από πού
είνε ο δρόμος σου.
Σε ποιαν όχθη σκοτεινή του μαύρου σα μελάνι
ποταμού, από ποιαν απόμακρη άκρη του κατσουφιασμένου 
δάσους, μέσα από ποια μπερδεμένα βάθη
του Σκοταδιού, ανοίγεις, ω Φίλε μου, το δρόμο σου,
για ναρθής σε μένα;



24



Αν η μέρα τέλειωσε, αν τα πουλιά πάψανε να
ψάλλουν, αν ο άνεμος εκόπασε κουρασμένος, άπλωσε
τότε απάνω μου τον πυκνό πέπλο των σκοταδιών, 
όπως εσκέπασες τη γη με τους πέπλους του ύπνου
και έκλεισες απαλά τα πέταλα του μαραμένου λωτού,
στο σούρουπο.
Από τον οδοιπόρο που το ταγάρι του είνε άδειο
από φαΐ, πριν τελειώση το ταξίδι, που τα ρούχα του
είνε ξεσχισμένα και φορτωμένα σκόνη, που η δύναμί
του τον παράτησε, αφαίρεσε τη ντροπή και τη φτώχεια 
και ανανέωσε τη ζωή του, σαν ένα λουλούδι,
κάτω από το σκέπασμα της καλόβολης νύχτας Σου.



25



Τη νύχτα του βαρεμού, άφησέ με ν' αναπαύσω
απάνω Σου την εμπιστοσύνη μου, και να 
παραδοθώ στον ύπνο, χωρίς φροντίδες.
Το αποχαυνωμένο πνεύμα μου ας μη κοπιάση να
Σου προετοιμάση μια λατρεία που θάτανε φτωχειά
και ανάξια.
Είσαι Συ, που σέρνεις τον πέπλο της νύχτας
απάνω από τα μάτια, τα κουρασμένα, της μέρας, για
να ξαναγεννηθή η ματιά της, στο ξύπνημα, σε μια
πιο δροσερή χαρά.



26



Ήρθε και κάθησε στο πλάι μου, μα εγώ δεν
ξύπνησα. Τι καταραμένος ύπνος ήταν! Ω! Ο 
κακορροίζικος εγώ!
Ήρθε, όταν η νύχτα ήταν βυθισμένη στη γαλήνη. 
Κρατούσε στα χέρια Του την άρπα Του, και
στα όνειρά μου όλο ένα πιο ζωηρά αντηχούσαν οι
γλυκές Του μελωδίες.
Αλλοί μου! Γιατί χάθηκαν έτσι οι νύχτες μου 
όλες; Αχ! Γιατί τα μάτια μου ποτέ να μη μπορούν 
να ιδούν Εκείνον που η πνοή Του αγγίζει τον
ύπνο μου;



27



Φως, ω! πού είνε το φως; ζωήρεψέ το με του
Πόθου την καφτερή φωτιά.
Νά η λάμπα, μα, ποτέ ένα τρεμούλιασμα φλόγας!
— αυτή είνε η μοίρα σου, ω καρδιά μου; Α! πολύ
πολύ προτιμότερος θάταν για σένα ο θάνατος!
Στην πόρτα σου χτυπάει η κακορροιζικιά και το
μήνυμα σου φέρνει, πως ο Κύριός σου αγρυπνά και
σε καλεί στο ραντεβού, το ερωτικό, μες στα σκοτάδια
της νύχτας.
Ο ουρανός σκεπασμένος από σύννεφα και η βροχή
δεν παύει. Δεν ξεύρω τι είνε αυτό που μέσα μου 
σπαρταρά, — δεν ξέρω τι σημαίνει.
Η λάμψι η ξαφνική μιας αστραπής μαζεύει στις
ματιές μου πυκνότερο σκοτάδι, κ' η καρδιά μου
ψαχουλεύει για το μονοπάτι όπου η μουσική της
νύχτας με καλεί.
Φως! Α! Πού είνε το Φως; Ας ζωηρέψη με
του πόθου την καφτερή φωτιά. Βροντά, κι' ο άνεμος, 
ορμητικός, ουρλιάζει στ' απέραντο διάστημα.
Η νύχτα μαύρη σαν καταμέλανος βράχος! Μην αφίνης 
της ώρες να κυλούνε στο σκοτάδι. Αναψέ με τη
ζωή σου το λύχνο της Αγάπης.



28



Πεισματικά κ' επίμονα είνε τα εμπόδια, μα, η
καρδιά μου πονεί σα δοκιμάζω να τα σπάσω.
Η λεφτεριά είνε το μόνο που έχω ανάγκη, μα,
αισθάνομαι ντροπή να την ελπίζω.
Είμαι βέβαιος πως ανεχτίμητος πλούτος υπάρχει
σε Σένα, και πως είσαι ο καλύτερός μου φίλος, μα,
δεν έχω καρδιά να σαρώσω τα μάταια στολίδια που 
είνε γεμάτη απ' αυτά η κάμαρά μου.
Το σάβανο που με σκεπάζει είνε ένα σάβανο από
σκόνη και θάνατο. Το μισώ, μα, το αγκαλιάζω με
αγάπη.
Τα χρέη μου είνε πολλά, τα λάθη μου μεγάλα,
η ντροπή μου βαρειά και μυστικιά, μα, σαν έρχομαι
να παρακαλέσω για το καλό μου, τρέμω από φόβο
μην τυχόν κι' ακουσθή η παράκλησί μου.



29



Εκείνος, που περιβάλλω με τόνομά μου (ο εαυτός
μου), κλαίει μέσα σ' αυτήν τη φυλακή, τη σκοτεινή.
Πάντα καταγίνομαι να χτίζω αυτόν τον τοίχο ολόγυρα, 
κ' επειδή αυτός ο τοίχος, μέρα με τη μέρα,
υψώνεται ολοένα προς τον ουρανό, χάνω τη θωριά
του αληθινού μου «είναι» στη σκοτεινή σκιά του.
Ξηπασιά με πιάνει για τον μεγάλον αυτόν
τοίχο, και τον ασβεστώνω με χώμα και με άμμο μην
τυχόν κ' η ελάχιστη τρυπίτσα μείνη σε τούτο τόνομά
μου. Και για όλη τη φροντίδα που λαβαίνω, χάνω
τη θωριά του αληθινού μου «είναι».



30



Βγήκα μόνος μου για να πάω στο ραντεβού μου.
Μα, ποιος είνε αυτός που με ακολουθεί στο σιωπηλό
σκοτάδι;
Παραμερίζω για ν' αποφύγω την παρουσία του,
μα, δεν μπορώ να του ξεφύγω.
Κάνει τη σκόνη να σηκώνεται απ' τη γη με τους
κομπασμούς του. Προσθέτει τη βροντερή φωνή του
σε κάθε λέξι που προφέρω.
Είνε το μικρό «εγώ» μου, ω Κύριε μου. Δεν ξέρει
καμμιά ντροπή. Μα, εγώ ντρέπομαι νάρθω στην
πόρτα Σου με τη συντροφιά του.



31



«Φυλακισμένε» πες μου, ποιος είνε αυτός που σε
αλυσόδεσε;»
«Ο Αφέντης μου,» είπεν ο φυλακισμένος. «Θάρρεψα 
πως θα μπορούσα να ξεπεράσω, σ' αυτόν τον
κόσμο, κάθε άλλονε στον πλούτο και στη δύναμι,
και σώριασα στο δικό μου θησαυροφυλάκιο το χρήμα
που ωφειλόταν στο Βασιληά μου. Όταν ο ύπνος με
κατανίκησε, ξαπλώθηκα στο κρεβάτι που ήταν για
τον Κύριό μου, και σαν ξύπνησα, βρήκα, πως ήμουνα
φυλακισμένος μέσα στο ίδιο το θησαυροφυλάκιο μου».
«Φυλακισμένε, πες μου, την αλυσίδα αύτη την
άσπαστη, ποιος την κατεργάστηκε;»
«Εγώ,» είπεν ο φυλακισμένος, «εγώ την κατεργάστηκα 
αυτήν την αλυσίδα, με πολλή επιμέλεια
θαρρούσα πως η ανίκητή μου δύναμι θα κρατούσε 
όλον τον κόσμο σκλάβο, αφίνοντας εμένα σε μιαν
αδιατάρακτη ελευθερία. Έτσι, νύχτα και μέρα 
εργάστηκα σ' αυτήν την αλυσίδα με μεγάλες, θεώρατες 
φωτιές και με σκληρά βαρειά χτυπήματα στ' αμόνι.
Όταν, τέλος, η δουλειά τελείωσε, και δέθηκε κι' ο
τελευταίος κρίκος, ήμουν εγώ στην άσπαστη αλυσίδα.



32



Με όλους τους τρόπους προσπαθούν να με κρατούν 
ασφαλισμένο, εκείνοι που μ' αγαπούν σ' αυτόν
τον κόσμο. Μα, δε συμβαίνει το ίδιο με τη δική Σου
αγάπη, που είνε πια μεγάλη απ' τη δική τους, και,
Συ, με κρατείς ελεύθερο.
Από φόβο μην τους λησμονήσω, δεν τολμούν να
με αφήσουν μόνο. Μα, οι μέρες περνούν, μια — μια,
και, Συ, δε φαίνεσαι.
Κι' αν δε Σε καλώ στις προσευχές μου, κι' αν
δε Σε κρατώ μέσα στην καρδιά μου, η αγάπη Σου
για μένα περιμένει ακόμα την αγάπη μου.



33



Όταν ξημέρωσε, ήρθανε στο σπίτι μου και είπαν:
«Θα πιάσωμε μόνο το πιο μικρό δωμάτιο εδώ».
Είπαν: «Θα σε βοηθήσωμε στη λατρεία του
Θεού σου, και ταπεινά θα δεχθούμε μόνο ό,τι μας
αναλογεί απ' τη χάρι Του.» Κ' ύστερα πήρανε το
κάθισμά τους σε μια γωνιά, και κάθησαν ήσυχοι και
πράοι.
Μα, στο σκοτάδι της νύχτας βρίσκω πως παραβίασαν 
το αγιασμένο ιεροφυλάκιό μου, και μπήκαν
μέσα με δύναμι κι' αντάρα, κι' άρπαξαν, με ανίερη
απληστία, τ' αφιερώματα από του Θεού μου το βωμό.



34



Άφησε μόνο αυτό το λίγο να μένη από μένα,
για να μπορώ με αυτό να Σε λέω πως είσαι το
παν μου.
Άφησε μόνο αυτό το λίγο από τη θέλησί μου
να μείνη, για να μπορώ με αυτό να Σ' αισθάνωμαι
απ' όλες τις μεριές και νάρχωμαι σε Σένα με το
κάθε τι, και κάθε στιγμή να Σου προσφέρω την
αγάπη μου.
Άφησε μόνο αυτό το λίγο να μείνη από μένα,
για να μπορώ με αυτό να μην κρύβωμαι ποτέ από
Σένα.
Άφησε μόνο απ' τα δεσμά μου να μείνη αυτό
το λίγο που με δεσμεύει με τη θέλησί Σου, και που
εκπληρούνται μ' αυτό όλοι οι σκοποί Σου στη ζωή μου
— κι' αυτό είνε ο δεσμός της αγάπης Σου.



35



Όπου το πνεύμα είνε άφοβο, κ' η καρδιά ψηλά
κρατιέται,
Όπου η γνώσι είνε ελεύθερη,
Όπου ο κόσμος δεν έχει σπάσει σε κομμάτια
μέσα σε στενούς οικιακούς τοίχους,
Όπου οι λέξεις έρχονται απ' τα βάθη της αλήθειας,
Όπου ο ακούραστος αγώνας απλώνει τα χέρια
του προς την τελειότητα,
Όπου το καθάριο ρέμμα της Λογικής δε χάνει
το δρόμο του μέσα στην πληκτική έρημο της άψυχης
Συνήθειας,
Όπου το πνεύμα οδηγείται προς τα μπρος από
Σένα σε μιαν ολοένα πιο πλατειά σκέψι και δράσι,
Εκεί σ' αυτόν τον ουρανό της ελευθερίας, ω
Πατέρα μου, κάνε την Πατρίδα μου να ξυπνήση.



36



Αυτή είνε η παράκλησί μου σε Σένα, ω Κύριε
μου, — χτύπα, χτύπα τη ρίζα της ανέχειας στην 
καρδιά μου.
Δος μου τη δύναμι να σηκώνω ελαφρά τις χαρές
και τις λύπες μου.
Δος μου τη δύναμι να κάνω την αγάπη μου 
γόνιμη σε δούλεψι.
Δος μου τη δύναμι ποτέ να μην απαρνιέμαι το
φτωχό ή να γονατίζω μπρος σε μιαν αγέρωχη δύναμι.
Δος μου τη δύναμι να σηκώνω το νου μου ψηλά
απάνω από τις καθημερινές μικρολογίες.
Και δος μου τη δύναμι να παραδίνω τη δύναμί
μου στη θέλησί Σου με αγάπη.



37



Θάρρεψα πως το ταξίδι μου έφθασε στο τέλος
του, με το τελευταίο όριο της δύναμης μου, — πως το
μονοπάτι έκλεισε μπρος μου, πως οι τροφές μου 
εξαντλήθηκαν, και πως ήρθε ο καιρός να ζητήσω άσυλο
σε μια σιωπηλή σκοτεινιά.
Μα, είδα πως η θέλησί σου δε γνωρίζει τέλος σε
μένα. Κι' όταν τα λόγια τα παληά ξεψυχήσουν απάνω
στη γλώσσα, νέες μελωδίες κυλούν απ' την καρδιά,
κ' εκεί που τελειώνουν τα παληά μονοπάτια, μια νέα
χώρα παρουσιάζεται με όλες τις μαγείες της.



38



Σένα θέλω. Σένα μόνο, — αυτό η καρδιά μου ας
επαναλαβαίνη ακατάπαυτα. Όλες οι επιθυμίες που
με συναρπάζουν, μέρα και νύχτα, είνε ψεύτικες και
άδειες ως πέρα.
Όπως η νύχτα φυλάει κρυμμένη στα βάθη των
σκοταδιών της την παράκλησι για φως, έτσι και στα
βάθη της αναισθησίας μου αντηχάει η φωνή: «Σένα
θέλω, Σένα μόνο.»
Όπως η θύελλα αναζητάει το τέλος της στη γαλήνη, 
όταν χτυπά με όλη τη δύναμί της τη γαλήνη,
έτσι κ' η ανταρσία μου χτυπά την αγάπη Σου, κι'
ως τόσο, η κραυγή της είνε: «Σένα θέλω, Σένα
μόνο».



39



Όταν η καρδιά μου είνε σκληρή και αποξηραμένη, 
κατέβα ως εμένα, ω Κύριέ μου, με βροχή 
επιεικείας.
Όταν η χάρι χαθή από τη ζωή, έλα σε μένα με
ένα ξέσπασμα τραγουδιού.
Όταν ο θόρυβος της εργασίας υψώνει απ' όλες
τις μεριές τη βοή του και με κρατάει μακρυά, 
παράμερα, τότε έλα, Συ, ω Κύριε της Σιωπής, με την
ειρήνη Σου και την ανάπαυσί Σου.
Όταν η άθλια καρδιά μου τρομαγμένη στριμώγνεται 
σε μια γωνιά σα σκλάβος δεμένος, σπρώξε
την πόρτα μου, ω Βασιληά μου, κ' έμπα μ' αληθινή
Βασιλική πομπή.
Όταν επιθυμίες και πόθοι αποτυφλώσουν το
πνεύμα μου με απατηλές εικόνες, Συ, Άγιε Μοναδικέ, 
Συ που όλα τα βλέπεις και σ' όλα αγρυπνάς
κι' όλα τα προνοείς, τρέξε σε μένα με το σωτήριο
φως Σου, σπεύσε με την αστραπή και τον κεραυνό Σου.



40



Μέρες και μέρες έχει να βρέξη, Θεέ μου, στην
άνυδρη καρδιά μου. Ο ορίζοντας έχει μιαν άγρια 
γδύμνια — ούτε το πιο λεπτό σκέπασμα απαλού 
συννέφου, ούτε το πιο αόριστο σημάδι καμμιάς 
απόμακρης δροσερής βροχής.
Στείλε την ωργισμένη Σου θύελλα, με το ζόφο
του θανάτου, αν είνε αυτή η επιθυμία Σου, και με
τις καμτσικιές της αστραπής Σου κατατρόμαξε τον
ουρανό απ' άκρη σ' άκρη.
Μα, ανακάλεσε, ω Κύριέ μου, ανακάλεσε τη 
διαπεραστικήν αυτή σιωπηλή κάψα, την πνιχτική, και
βουβή και σκληρή, που κατακαίει την καρδιά μου
με φρικτήν απελπισία.
Της χάρης Σου το σύννεφο ας χαμηλώση από
ψηλά, όπως το βουρκωμένο βλέμμα της μητέρας, τη
μέρα της πατρικής οργής.



41



Πώς δε φαίνεσαι και συ, αγαπημένε μου, μαζί με
τους άλλους, μόνε στέκεις πίσω απ' όλους, κρυμμένος
στη σκιά; Περνούν από μπρος σου και σε σπρώχνουν,
απάνω στο σκονισμένο δρόμο, κι' ούτε καν σε 
προσέχουνε. Κ' εγώ προσμένω εδώ ώρες πικραμένες, 
απλώνοντας για σένα τ' αφιερώματά μου, ενώ οι διαβάτες 
έρχονται και περνούν τα λουλούδια μου ένα-ένα, και
πάει ναδειάση το πανέρι μου.
Οι πρωινές ώρες πέρασαν. Πέρασε και το μεσημέρι 
και στις σκιές της βραδυάς τα μάτια μου βαρύνανε 
απ' τον ύπνο. Άνθρωποι που γυρίζουν σπίτι τους
με κοιτάζουν και γελούν, και με γεμίζουν με ντροπή.
Κάθομαι σα μια ζητιανοπούλα, σκεπάζοντας το πρόσωπό 
μου με τον ποδόγυρό μου, κι' όταν μ' ερωτούν
τι θέλω, χαμηλώνω τα μάτια μου κι' απάντησι δε δίνω.
Ω! Πώς, αλήθεια, θα μπορούσα να τους πω πως
προσμένω Εσένα και πως μούχεις δώσει υπόσχεσι
να 'ρθής; Πώς θα μπορούσα, από ντροπή, να ομολογήσω 
πως κρατώ για προίκα μου αυτήν την κατάντια; 
Α! Στην πιο μυστική γωνιά της καρδιάς
μου φυλάω αυτή την περηφάνεια.
Κάθομαι στα χόρτα απάνω, τηράω τον ουρανό
και ονειρεύομαι την ξαφνική λάμψι του ερχομού σου:
— όλα γύρω σου θ' αστράφτουν, φτερά χρυσά θα
χτυπούν γύρω από το άρμα σου, κι' όσοι θα περνούν
στο δρόμο θα στέκουνται και θα χαζεύουν, που θα
σε βλέπουν να κατεβαίνης απ' ταμάξι Σου, να με 
σηκώνης απ' τη σκόνη και να καθίζης στο πλευρό Σου
την κουρελιάρα αυτή ζητιανοπούλα, που θα τρέμη από
ντροπή και περηφάνεια, σαν μια περικοκλάδα στο 
αεράκι του καλοκαιριού.
Μα, ο καιρός περνάει κι' ακόμα ν' ακουστούν οι
ρόδες του αμαξιού Σου. Συνοδείες πολλές περνούν
από μπροστά μου με φωνές, με θόρυβο, με αλαλαγμούς 
θριάμβου. Και μόνο Συ θέλεις να μείνης στη
σκιά σιωπηλός και τελευταίος απ' όλους; Και μόνο
εγώ πρέπει να προσμένω και να κλαίω, και να 
κουράζω την καρδιά μου με τη μάταιη λαχτάρα;



42



Πρωί, πρωί, ψιθυρίστηκε πως θ' αρμενίζαμε με
μια βαρκούλα, μόνο Συ κ' εγώ, και ποτέ μια ψυχή
στον κόσμο δε θα γνώριζε γι' αυτή μας την αποδημία 
προς καμμιά χώρα, προς κανένα τέλος.
Σ' εκείνον τον δίχως ακτές ωκεανό, ενώ Συ θ'
αφουγκραζόσουν με σιωπηλό χαμόγελο, τα τραγούδια
μου θα ξεχύνουνταν σε μελωδίες, ελεύθερες σαν τα
κύματα, ελεύθερες από κάθε δεσμό λέξεων.
Μα, δεν ήρθε ακόμα η ώρα; Μένει ακόμα καμμιά 
εργασία να γίνη; Κοίτα, το σούρουπο άπλωσε
απάνω στ' ακρογιάλι, και στο λιπόθυμο φως τα 
θαλασσοπούλια γυρίζουν στις φωληές τους.
Ποιος ξέρει πότε θα λυθούνε τα σχοινιά, κ' η 
βαρκούλα, σαν την τελευταία αναλαμπή του δειλινού,
θα χαθή στα σκοτάδια της νύχτας;



43



Ήταν ημέρα που δεν ήμουν έτοιμος για να Σε
δεχθώ, και μπαίνοντας απρόσκλητος στην καρδιά
μου, το ίδιο όπως ένας του κοινού λαού, άγνωστος
σε μένα, ω Βασιληά μου, αποτύπωσες τη σφραγίδα
της αιωνιότητος σε πολλές φευγαλέες στιγμές της
ζωής μου.
Και σήμερα, που έτσι κατά τύχη βρίσκομαι μπροστά 
τους και βλέπω την υπογραφή Σου, βρίσκω πως
είχαν μείνει σκορπισμένες στις σκόνες, τις ανάκατες
με τις αναμνήσεις των χαρών και των θλίψεων των
λησμονημένων ασήμαντων ημερών μου.
Δεν έστρεψες με περιφρόνησι το πρόσωπό Σου
από το παιδικό μου παιγνίδι, εκεί ανάμεσα στις
σκόνες κ' η περπατησιά που άκουσα στην κάμαρα
του παιγνιδιού μου είνε η ίδια που αντηχάει από
άστρο σε άστρο.



44



Αυτή είνε η χαρά μου, έτσι να προσμένω και να
φυλάω καρτέρι στα πλάγια του δρόμου, όπου οι
σκιές κυνηγούν το φως κ' η βροχή ακολουθεί τ' 
αχνάρια του καλοκαιριού.
Ταχυδρόμοι, με μηνύματα απ' άγνωστους ουρανούς, 
με χαιρετούν και βιαστικά εξακολουθούν το
δρόμο. Η καρδιά μου, μέσα μου, είνε χαρούμενη,
κ' είνε γλυκειά η πνοή της αύρας που περνά.
Απ' την αυγή ως το σούρουπο, κάθουμαι εδώ
έξω από την πόρτα μου, και ξέρω πως ξαφνικά θα
φθάση η καλότυχη στιγμή όπου θα ιδώ.
Στο αναμεταξύ, χαμογελώ και τραγουδώ ολομόναχος. 
Στο αναμεταξύ, ο αέρας γεμίζει με το άρωμα
της Υποσχέσεως.



45



Δεν άκουσες τη σιωπηλή περπατησιά Του; Έρχεται, 
έρχεται, έρχεται πάντα.
Κάθε στιγμή και κάθε εποχή, κάθε μέρα και
κάθε νύχτα έρχεται, έρχεται, έρχεται πάντα.
Τραγούδησα άπειρα τραγούδια με κάθε λογής
διάθεσι, μα, κάθε νότα πάντα ετόνιζε: «Έρχεται,
έρχεται, έρχεται πάντα».
Από το μονοπάτι του δάσους, τις μέρες τις λιγωμένες 
απ' τ' αρώματα της Άνοιξης: έρχεται, έρχεται, 
έρχεται πάντα.
Στην αγωνία των φθινοπωρινών νυχτών, στο
ξέσπασμα της θύελλας, έρχεται, έρχεται, έρχεται
πάντα.
Πηδάει από πόνο σε πόνο κ' έρχεται στην καρδιά 
μου και τήνε σφίγγει απαλά. Και του ποδιού
Του το άγγιγμα το χρυσό κάνει τη χαρά μου να
λάμπη.



46



Δεν ξέρω από ποιους απόμακρους χρόνους έρχεσαι 
πάντα πιο σιμά για να με συναντήσης. Ο ήλιος
και τ' αστέρια δεν μπορούν ποτέ να Σε κρατήσουν
κρυμμένο από μένα, για πάντα.
Πολλές αυγές, και δειλινά πολλά, η περπατησιά
Σου ακούστηκε κι' ο ταχυδρόμος Σου ήρθε μέσα στην
καρδιά μου και μυστικά με κάλεσε.
Δεν ξέρω γιατί η ζωή μου όλη σπαρταράει, κ'
ένα αίσθημα τρεμουλιαστής χαράς περνά μέσα απ'
την καρδιά μου.
Μου φαίνεται σαν νάρθε ο καιρός να τελειώσω
τη δουλειά μου, και στον αέρα αισθάνομαι ένα λεπτό
άρωμα της γλυκειάς Σου παρουσίας.



47



Όλη η νύχτα σχεδόν πέρασε προσμένοντάς Τονε
του κάκου. Φοβούμαι μήπως ξαφνικά φανερωθή
στην πόρτα μου το πρωί, όταν, μπαϊλντισμένο πια,
θα μ' έχη πάρη ο ύπνος. Ω! Φίλοι μου! Αφήστε
του ελεύθερη τη διάβα! Μην τον εμποδίζετε να μπη.
Αν δε με ξυπνήση το περπάτημά Του, σεις μη
δοκιμάσετε να με σηκώσετε. Σας ικετεύω. Δε θέλω τα
τρελλά τραγούδια των πουλιών, ούτε το μάνιασμα
του ανέμου στο ξεφάντωμα του πρωινού φωτός, την
ησυχία μου να ταράξουν· αφήστε με να κοιμούμαι με
γαλήνη κι' όταν ακόμα ξαφνικά ο Αφέντης μου 
παρουσιαστή στην πόρτα μου.
Α! Ύπνε μου! Ατίμητε μου ύπνε, που δεν
προσμένεις παρά το άγγιγμα Του για να φύγης! Τα
κλειστά μου μάτια δε θ' ανοίξουν παρά στου 
χαμογέλιου Του τη λάμψι, όταν θα 'ρθή κοντά μου, σαν
όνειρο που ξεπροβάλλει μέσ' απ' του ύπνου τα 
σκοτάδια.
Ας παρουσιαστή μπροστά μου πιο φωτεινός από
το φως, και πιο τέλειος από τα σχήματα όλα.
Και την πρώτη ανατριχίλα της χαράς ας τη χρωστάη 
η ψυχή μου στη θωριά Του. Κι' ο γυρισμός μου
στον εαυτό μου ας είνε ένας άμεσος γυρισμός σ' Αυτόνε.



48



Ο πρωινός Ωκεανός της Σιγαλιάς ξέσπασε σε
παλμούς κι' ανατριχίλες απ' των πουλιών τα 
κελαϊδίσματα, και τα λουλούδια, στα πλάγια του δρόμου, 
φούντωναν χαρωπά και πλούτος χρυσαφιού σκορπούσε
μέσα απ' τις σχισμάδες των συννέφων, ενώ εμείς,
δίχως καμμιά να δίνωμε σ' αυτά όλα προσοχή, 
εξακολουθούσαμε βιαστικοί το δρόμο κάτω.
Δεν τραγουδούσαμε τραγούδια χαρωπά, ούτε παίζαμε. 
Δεν κατεβαίναμε στο χωριό για εμπόριο. Δε
λέγαμε ούτε λέξι, ούτε χαμογελούσαμε. Δεν 
χασομερούσαμε ούτε μια στιγμή. Κι' όσο γοργά περνούσε
η ώρα, τόσο πιο πολύ βιάζαμε μεις το βήμα.
Ο ήλιος μεσουράνισε και τα περιστέρια, στον
ίσκιο, γόγγυζαν ερωτικά στα ταίρια τους. Τα φύλλα
τα ξερά χόρευαν και στριφογύριζαν στον θερμόν αέρα
του μεσημεριού. Το τσομπανόπουλο αποκοιμισμένο
κάτω από το δέντρο «μπανυάν», έβλεπε όνειρα χρυσά.
Έγυρα κ' εγώ πλάι στην πηγή και ξάπλωσα τα κουρασμένα 
μέλη μου απάνω στα χορτάρια.
Με περιπαίξαν οι σύντροφοι μου με γέλιο περιφρονητικό. 
Σήκωσαν το κεφάλι και τραβήξανε πάντα
βιαστικοί το δρόμο τους. Δε γυρίσανε ούτε μια φορά
για να κοιτάξουν πίσω, ούτε πουθενά σταμάτησαν.
Χάθηκαν πέρα στη μακρυνή γαλάζια καταχνιά. Πέρασαν 
πολλά λιβάδια και βουνά κ' είδανε χώρες ξένες, 
μακρυνές και άγνωστες. Όλη η τιμή σε σας, γενναίοι 
διαβάτες, του ατέλειωτου δρόμου! Η κοροϊδία
κ' η επίπληξις με κέντρισαν για να σηκωθώ, μα, μέσα
μου, πρόθυμη ορμή καμμιά δε φάνηκε για να απαντήση. 
Και παράτησα τον εαυτό μου και χάθηκα στα
βάθη μιας ευχάριστης ταπεινωσύνης — στη σκιά 
αβέβαιης χαράς.
Η αταραξία της περιτριγυρισμένης απ' τον ήλιο
πράσινης σκοτεινιάς απλώθηκε σιγά-σιγά στην καρδιά 
μου. Λησμόνησα γιατί ταξίδεψα και παράδωσα
δίχως αγώνα το νου μου σε λαβύρινθο ίσκιων και
τραγουδιών.



49



Τέλος σαν ξύπνησα απ' τ' αποκάρωμά μου και
άνοιξα τα μάτια μου, είδα Σένα, Κύριε μου, ολόρθο
εμπρός μου κ' έλουζες τον ύπνο μου με το 
χαμόγελό Σου.
Πώς είχα φοβηθή πως ήτανε μακρύς ο δρόμος
και κουραστικός, και δύσκολος ο αγώνας για να
φθάσω ως Εσένα!
Κατέβης απ' το θρόνο Σου, κ' ήρθες και στάθηκες 
στην πόρτα της καλύβας μου.
Τραγουδούσα ολομόναχος σε μια γωνιά, κ' η μελωδία 
έφτασε στ' αφτιά σου. Και κατέβης και στάθηκες 
στην πόρτα της καλύβας μου.
Οι τραγουδιστάδες είνε πολλοί στη σάλα Σου,
και τα τραγούδια αντηχούν εκεί όλες τις ώρες. Μα, το
απλό τραγουδάκι εμένα του αρχάριου δόνησε την
αγάπη Σου. Ένα τραγουδάκι γεμάτο παράπονο 
αναμίχτηκε με τη μεγάλη μουσική του κόσμου, και μ'
ένα λουλούδι στο χέρι για βραβείο, κατέβης και 
σταμάτησες στην πόρτα της καλύβας μου.



50



Κατέβαινα το δρόμο του χωριού, για να πάω να
ζητιανέψω από πόρτα σε πόρτα, όταν το χρυσό Σου
άρμα φάνηκε από πέρα, σαν ένα λαμπρό όνειρο, και
ρώτησα μέσα μου με θαυμασμό ποιος ήταν αυτός ο
Βασιληάς όλων των βασιληάδων.
Οι ελπίδες μου φτερούγισαν ψηλά, και νόμισα
πως οι πονηρές ημέρες μου έφθασαν σ' ένα τέλος, και
στάθηκα προσμένοντας ελεημοσύνες να μου δοθούν
αζήτητες, και πλούτη, σκορπισμένα σ' όλες τις μεριές
στη σκόνη απάνω.
Το άρμα στάθηκε εκεί που στεκόμουν. Το βλέμμα
Σου έπεσε απάνω μου, και κατέβηκες μ' ένα χαμόγελο 
στα χείλη. Αισθάνθηκα πως η ώρα η καλή της
ζωής μου ήρθε τέλος. Τότε, ξαφνικά, άπλωσες το δεξί
Σου χέρι κ' είπες: «Τι έχεις να μου δώσης;»
Α! Τι βασιλική χειρονομία ήταν αυτή ν' ανοίξης 
την παλάμη Σου σ' ένα ζητιάνο και να του 
ζητήσης ελεημοσύνη! Τάχασα, και στάθηκα μ' 
αμηχανία, κ' ύστερα απ' το ταγάρι μου έβγαλα σιγά-σιγά
τον πιο μικρό κόκκο σιταριού και τον πρόσφερα σε
Σένα.
Μα, πόσο μεγάλη ήταν η έκπληξί μου, όταν, στο
τέλος της ημέρας, άδειασα το ταγάρι μου στο πάτωμα
και βρήκα ένα μικρούλικο κόκκο χρυσαφιού ανάμεσα
στο φτωχικό σωρό. Κ' έκλαψα πικρά, και είπα γιατί
να μην έχω την καρδιά να Σ' τα προσφέρω όλα μου;



51



Η νύχτα πύκνωσε. Οι εργασίες της ημέρας 
τέλειωσαν. Λέγαμε πως ο τελευταίος μουσαφίρης έφτασε
και πως του χωριού όλες οι πόρτες έκλεισαν. Κάποιος
μονάχα είπε πως ο Ρήγας έμελλε ναρθή. Γελάσαμε
κ' είπαμε. «Όχι! Δεν είνε δυνατόν!»
Μας φάνηκε πως ακούσαμε χτυπήματα στην
πόρτα και είπαμε πως είνε ο άνεμος. Σβύσαμε τους
λύχνους και πέσαμε να κοιμηθούμε. Ένας μονάχα
είπε: «Νά ο Ταχυδρόμος!» Γελάσαμε και είπαμε:
«Όχι! Ο αγέρας θάνε!»
Ταραχή, τα μεσάνυχτα. Αποκοιμισμένοι, θαρρέψαμε 
πως ήταν η απήχησι μακρυνής βροντής. Η γη
έτρεμε, οι τοίχοι κλονίζονταν και ταραχτήκαμε απάνω
στον ύπνο μας. Κάποιος είπε πως ήτανε ο θόρυβος
άρματος. Κυριευμένοι απ' τον ύπνο, είπαμε ναρκωμένα. 
«Όχι! Θάνε των νεφών το ξέσπασμα!»
Η νύχτα ήτανε σκοτεινή ακόμα, όταν αντήχησαν
τα τύμπανα. Ακούσαμε την κραυγή. «Ξυπνάτε! Μη
χάνετε καιρό!» Σφίξαμε με τα χέρια μας την καρδιά
μας κι' ανατριχιάσαμε απ' το φόβο. Κάποιος είπε:
«Βλέπετε; Νά η σημαία του Βασιληά!»
Τιναχτήκαμε απάνω και φωνάξαμε: «Γρήγορα!
Δεν έχομε να χάνωμε καιρό».
Ο Ρήγας έφτασε! Μα, που είνε τα φώτα; Πού
τα στέφανα; Πού είνε ο θρόνος για να καθήση;
Ω! Ντροπή! Ω! Τι μεγάλη ντροπή! Πού είνε η
αίθουσα; Πού είνε οι στολισμοί; Κάποιος είπεν
«Τι βγαίνει από τις κλάψες σας; Χαιρετήστε Το 
με τ' άδεια σας χέρια. Υποδεχθήτε τον στις ολόγδυμνες 
κάμαρές σας!»
Ανοίχτε τις πόρτες και οι κόγχες ας αντιλαλήσουν! 
Στα βάθεια της νύχτας έρχεται ο Βασιληάς
στη σκοτεινή και πένθιμη κατοικία μας, ενώ η βροντή
βρυχάται στον ουρανό, κ' η αστραπή ξεσχίζει τα
σκοτάδια. Φέρτε, φέρτε αυτήν την ξεφτισμένη ψάθα
κι' απλώστε τήνε στην αυλή. Μες στη θύελλα της
τρομερής νύχτας ήρθε ξάφνου ο Βασιληάς μας!



52



Μου ερχότανε να σου ζητήσω — μα δεν τολμούσα
— τη γυρλάνδα με τα ρόδα που φορούσες στο λαιμό
σου. Έτσι, περίμενα ως το πρωί που θάφευγες, για
να ψάξω στο κρεβάτι ίσως κ' εύρω εκεί κάνα 
απομεινάρι του. Κ' έψαξα σαν το ζητιάνο, στης αυγής το
σύθαμπο, με την ελπίδα ναύρω ένα μονάχα ή δυο — 
δεν πείραζε — μαραμμένα φύλλα.
Αχ! η δόλια, τι βρήκα; Τι θυμητικό μου άφησε
η αγάπη σου; Ούτε λουλούδι, ούτε μύρο, ούτε ένα καν
μπουκαλάκι νερό αρωματισμένο, παρά μόνο την τρομερή 
πολεμική σου σπάθα, αστραφτερή σα φλόγα,
βαρειά σαν τ' αστροπελέκι. Το φως το νέο της αυγής
περνά μέσα απ' τα παντζούρια και σκορπάει απάνω
στο κρεββάτι σου. Το πρωινό πουλάκι τερετίζει χαρωπά 
και με ρωτάει: «Γυναίκα, τι βρήκες;» Τίποτα:
ούτε λουλούδι, ούτε μύρο, ούτε ένα καν μπουκαλάκι νερό
αρωματισμένο, — μόνο την τρομερή πολεμική σου
σπάθα.
Κάθομαι και θαυμάζω κι' απορώ για ένα τέτοιο
δώρο που μου άφησες. Δεν μπορώ ναύρω ένα μέρος
για να το φυλάξω. Ντρέπομαι να το φορέσω, κι' όπως
είμαι αδύνατη, μου πληγώνει τις σάρκες όταν το
σφίγγω στα στήθια μου απάνω. Και όμως, θα σηκώσω
με τιμή το φορτίο αυτό του πόνου στην καρδιά μου,
αυτό σου το δώρο.
Από τώρα δε θάχω πια κανένα φόβο σε τούτον
τον κόσμο, και στους αγώνες μου όλους θα βγαίνης
νικητής. Μου άφησες το θάνατο για σύντροφο, κ' εγώ
με τη ζωή μου θα τόνε στεφανώσω. Έχω τη σπάθα
σου κοντά μου τώρα για να κόψω τα δεσμά μου, και
τι στον κόσμο τώρα έχω να φοβηθώ;
Κι' από τώρα θα πετάξω μακρυά μου όλα τα μάταια 
στολίδια. Κύριε της καρδιάς μου, δε θα υπάρχη
πια για μένα αναμονή και κλάμμα στις γωνιές, ούτε
ντροπαλά καμώματα, ούτε νάζια. Μου άφησες για
στολίδι τη ρομφαία σου, τα στολίδια τα κουκλίστικα τι
να τα κάνω πια;
 
Λόγια ατάκτως ερρυμενα.
Στην ανέμη τυλιγμένα.
Λόγια από ήχο.
Τραγούδι από στίχο.
Διαφθορείς
Διαφθορείς οι ποιητές κι οι λογοτέχνες
Διαφθορείς οι φίλοι κι οι εχθροί.
Τόσες ιδέες, παιχνιδάκια, τραγουδάκια,
Παραδεισένια,
Συστημένος σαν αλήθεια.
Βγες τώρα απ’ κει μέσα, αν μπορείς.
Είσαι ροκ, αναρχικός, ντισκέ, και σε φοβάμαι.
Πολίτικος πτυχωμένος εραστής,
 
Τόσων παιδιών και λέξεων και σε λυπάμαι
Είσαι μπαρόκ και σαν και μένα παιδεραστής.
Διαφθορείς είναι οι κινήσεις και τα θέλω,
Διαφθορείς και οι στίχοι σαν λεπροί,
Και τα κομμάτια σου σαν ήλιο δεν τα θέλω.
Σε αγαπώ γιατί ψάχνεις κάτι να βρεις.
Δεν είσαι κάποιος που ζητεί διαφθορέα.
Δεν είσαι κομμάτι που ζητεί κρητική.
Είσαι λουλούδι που ζητεί αμφορέα.
Σταματά πια δεν θέλω να μου συστηθείς.
Δεν είμαι τίποτα εγώ που σου το λέω.
Είμαι ζωή που σαν με δεις,
Χαρούμενα θε να σε κλαίω.
Είμαι ζωή που σαν με δεις,
Ειλικρινά σε αγαπώ.
Δεν είμαι τίποτα εγώ που σου το λέω.
Διαφθορέας είμαι που προσπαθώ
Να συστηθώ!
 
Δένδρο
Δένδρο καρπούς ολόγιομο,
που δεν τρυγήθηκε ποτέ.
Το κορμό του γέρνει για να
δει, κάποιον να τον τρυγήσει,
τα αντίδωρα του,
κάποιος ας λειτουργησει.
Το δένδρο έστηνε χορό,
το αγερι του σφυρίζει,
πως τέτοιο καρπό κανένας
δεν ορίζει.
Όποιος θαπρεπε να, ξέρει
τρυγητή να γνωρίζει για ταίρι
και όχι το αγερι.
Κάντε απόψε λειτουργιά λέει
το δένδρο στους καρπούς
θα σας αφήσω μονάχους
και το αγερι μου ας κλαίει.
 
Το ταίρι μου δεν βρέθηκε
και άγγελοι μη μου κλαίτε.
Θα πάω να βρω τους θεούς
στο καλοκαίρι πάνω,
γιατί καρπός που δεν
δόθηκε, πονάκι παραπάνω.
Για να μου στείλουν τρυγητή
να ξέρει από ευλογία,
μα ακούσανε αλλοίμονο,
μου στειλαν Παναγία.
Καρποί μου λυτρωθήκατε
το κόσμο της τιμήσατε
και δεν υπάρχει πια χαρά
χωρίς αυτήν καμιά.
Καρποφορώ και χαίρεται
φυλλοβολώ και κλαίει.
Χειμώνα σαν σταυρώνομαι
μπροστά μου σιγοκαίει.
Στο καλοκαίρι το μεστό τον
κορμό,
κορμί μου που το ξεχνώ,
ψάχνω να σ’ βρω,
για να το βρω.
Παναγία το λέω πια θαρρώ. 
Μα χάνονται οι Θεοί με μιας.
Λένε, οι θνητοί
παλιά το χάρηκαν.
Λένε, οι Θεοί ξανά.
Ας μας ψάξουν πάλι.
 
Μετά θα μου πεις
Μετά θα μου πεις,
ότι αγνόησες το βλέμμα,
που παρακλητικά έσπειρα.
Ο σπόρος ήταν,
μες τον καθένα από εσάς όταν με παρακαλάγατε,
και γω με την σειρά μου αγνοούσα την ακοή.
Στηλίτευα το ψέμα σας,
στην υποκρισία μου.
Σας αγαπαγα
πεθαίνοντας στην αγωνία
και
στο μεδούλι της άρνησης μου, να ζήσω.
Τόσο τραγικοκωμικά απλά,
όσο όταν ξυπναω στην καινούργια μέρα,
στην ιλαροτραγωδία,
να μην βλέπω το <<φως ιλαρών>>
στο επόμενο βλέμμα,
στην νέα,
και τόσο παλιά συνάμα ανάσα.
 
Τραγούδι-ποιημα
Σαν κατάκτηση θα μοιάζει
Κάθε μου φιλί που δεινω.
Και σαν άλωση μιας πόλης
Με σε σένα θα με κλείνω.
Είναι το πάθος μάτια μου προμυνημα απ’ το
μέλλον,
Είναι το μέλλον πάθος μου, και φόβος σαν σε
θέλω.
Καλή σου τύχη πάθος μου, Έρωτα που σε θέλω,
Ο φόβος ειν’ το λάθος μου του πόθου μου το
βέλος.
Μπουκωμένος καιρός
Και εγώ νοιώθω νωθρός
Περιμένω να’ ρθεις
Σα βροχή.
Δεν με χωραν’ οι φίλοι μου,
Οι στίχοι κι χαρά μου,
 
Τα όνειρα μου ζησανε,
Και είναι εδώ μπροστά μου.
Είναι η θάλασσα το μπλε,
Στου ουρανού το χέρι.
Θέλει να βρέξει κι απορεί,
Πως ‘κεινη δεν το ξέρει;
Ένα δεσμό τον έχουμε,
Και δυο Αντιγόνες,
Η μια θέλει εμενανε,
Κι άλλοι τους αιώνες.
Κάρδια μου,
Μάζεψε τα κομμάτια σου,
Κι καντα μου βραχιόλι,
Όσοι βαθειά αγάπησαν,
Έχουν απ’ να όλοι.
Δεν με χωραν τα ρούχα μου,
Απόψε που σε βρήκα,
Μου ξύπνησαν τα όνειρα,
Που’ χω εγώ για προίκα.
Λένε πως τα κάλλη της,
Ποτέ δεν τα χώρεσαν,
Ούτε τα ρούχα, ούτε η κάρδια,
Ποτέ δεν τα φόρεσαν.
 
Απ' μέσα, απ' έξω
Η πόρτα του έξω
είναι το μέσα.
Χωρίς πρόθεση ιδιοτελή.
Απλώς σου χαρίζεται.
Η δίψα του έξω
Είναι το μέσα.
Απλώς σου δείχνεται,
έτσι χωρίς κριτική.
Τα λάθη απ έξω
Είναι η λήθη στο μέσα.
Η απογοήτευση είναι το δώρο.
Σε ξυπνά από τη λήθη.
Η παρατήρηση σου δεινή απόσταση.
Η κατανόηση σου δείχνει το μέσα σου.
Σε πάει σε σένα χωρίς προσπάθεια.
 
Η κατανόηση σε θέλει γυμνό.
Μόνο γυμνός,
θα κάνεις έρωτα με κάτι γυμνό.
Δεν έχει σημασία
αν είναι [ καλή ή κακή ] γύμνια ,
για σένα είναι αυτή.
Και αυτό το γνωρίζει
και πολύ περισσότερο ξέρει το γιατί.
Το έξω είναι ντυμένο
ακόμα και χωρίς ρούχα.
Πάντα Θάνε κάπως
όσο κι αν το γδύσεις
γιατί Θάνε για τους άλλους.
Έξω ψάχνεις να γδυθείς
για να νοιώσεις κάτι.
Σου δείχνει τον τρόπο του μέσα για αυτό,
ότι κάνεις έξω δεν λειτούργει,
γιατί έξω είναι ένα σχολείο για το μέσα.
Ότι γδύνεις μέσα σου,
γδύνεται και απ' έξω σου.
Ότι κατανοείς μέσα σου,
εκτιμάς και μαθαίνεις έξω σου.
Όταν ανοίγεις την πόρτα του μέσα.
Το έξω σου χαρίζεται.
 
Πάθος
Χείμαρρος τρέχει σαν βοή.
Μέσα απ’τα στήθη μου βροχή,
Και στη μάτια μου.
Είναι το πάθος μου τρελό,
Κατεβατό στίχων στέρνων,
Στα δάκρυα σου.
Βροντή ορμάει σαν λυγμός,
Μεσ’ απ’ τα στήθη χωρισμός,
Και στην κάρδια σου.
Είναι το πάθος μάτια μου
προμήνυμα απ’ το μέλλον,
είναι το μέλλον πάθος μου,
και φόβος σαν σε θέλω.
Ο κεραυνός μοιάζει ματιά
Μεσ’ απ’ τα σύννεφα φωτιά,
Και στα κορμιά μας.
 
Ο ποταμός είναι θεριό,
Γελώντας ξεχυμαει μπρος
Την θάλασσα ζηταει.
Η θάλασσα κόμματα βροχής
Είναι της καρδιάς σου στεναγμοί
Και της ματιάς μου δάκρυ.
Ουρανός θα μοιάζω, εραστής,
Της θάλασσα σου μπάτης,
Στου άπειρου το άτι.
Καλή σου τύχη πάθος μου,
Έρωτα που σε θέλω.
Ο φόβος ειν’ το λάθος μου,
Του πόνου το βέλος.
Καλώς σε βρίσκω άπειρο,
Παντοτινέ εραστή μου,
Πάρε με στο γαλάζιο σου,
Δείξε μου την ψυχή μου.
 
Δεν σ’ αγαπώ σ’ αντεχω
Δεν μ αγαπώ, αντέχω.
Στο μάτι του ρεαλισμού κρύφτηκες,
και την πραγματικότητα,
σαν μια δικαιολογία αρνήθηκες.
Τα σ' αγαπώ,
με την εφιαλτική προδοσία έντυσες,
προσπαθώντας να τα πιστέψεις.
Αρνησε ότι υπάρχεις, για αγαπάς στο παρόν.
Πίστεψε με, αντέχω, μου ψελλίζεις.
Όποτε ανταλλάζουμε αγάπη, επικοινωνούμε μια
πραγματικότητα
που να μπορούμε ν' αντέξουμε.
Πίστεψε με, αγαπώ, μου ψελλίζεις.
Δεν αντέχω, να μη στίχο.
Εγώ έχω, ότι αντέχω.
 
Εγώ αντέχω, ότι έχω.
Ότι ανήκει πρέπει να το αντέχω.
Εγώ δεν άνηκα ποτέ πουθενά, δεν με άντεξε
κάνεις.
Το αγαπώ, δεν αντέχει μόνο ανήκει, σοτέ
προσφέρει.
Δεν το πειράζει τίποτα, γιατί τίποτα δεν έχει,
Κάτι που πρέπει ν'αντεξει.
Του ανήκουν όλα όσα προσφέρει, κι ας μην το
βλέπεις.
Όταν δεν αγαπάς τ'αντεχεις,
Ότι αντέχεις χρειάζεται να το δικαιολογήσεις.
Το σ'αγαπω, δεν είναι, και δεν χρειάζεται καμιά
δικαιολογία.
Όσα αγαπώ χρειάζονται δικαιολογία.
Μετά πρέπει ν'με αντέξω που θαμαι
τόσο συμφεροντολόγος που αγαπώ.
Το αγαπώ δεν μ'ανηκει,
απλά γδύνει μπροστά σου την ψυχή μου, όπως
γδύνω το σώμα πριν κάνω Ερώτα.
Το αγαπώ δεν ανήκει,
 
απλά μπορείς να αγαπηθείς τόσο, όσο μπορείς να
γδυθείς πριν κάνεις Ερώτα.
Όσα ο Έρωτας γνωρίζει.
Η Αγάπη τ' χαρίζει.
Όσα ο Έρωτας ρωτά.
Η Αγάπη ξέρει.
Όταν το γέμιση κερδίζει.
Η Αντοχή αρχίζει.
Όταν ο Έρωτας γαμιαιτε.
Η Αγάπη εκπορνευτώ.
Όσα του Ερώτα ρηχά.
Η Αγάπη τα βαθαίνει.
Ότι αντέχω,
δεν τα αγαπώ,
το Εγώ αντέχει.
Ότι έχει.
Η Αγάπη εκπορεύεται
Εγώ δεν έχει.
Η Ύπαρξη ΔΕΝ έχει Εγώ,
απλά Υπάρχει.
 
Η Φύση της είναι η Ελευθερία.
που την δεινή η Αγάπη σε κάθε ΟΝ.
Δεν μπορείς να την δημιουργήσεις, ούτε να την
δώσεις.
απλά την νοιώθεις.
Δεν την αντέχεις,
απλά την έχεις.
Η πραγματική Αγάπη,
ΔΕΝ έχει Εγώ,
απλά Είναι.
Όσο δεν Αγαπάς,
τόσο το συμφέρον συναντάς,
και την υποκρισία.
Τόσο σκλαβώνεσαι,
όσο αντέχεις.
Αντέχεις όση αγάπη δεν επικοινώνησες,
και για όση απτήν αγάπη σου, οι άλλοι δεν είδαν,
μα στάθηκαν στα κίνητρα της μόνο.
Συγχώρεσε τους δεν ήξεραν αγαπούν,
όπως και εσύ, άλλωστε.
 
Επιθυμώ διακαώς
Επιθυμώ διακαώς, να πετύχω,
στην αδράνεια μου.
Την κίνηση σας που τόσο αγάπησα.
Χάνοντας με σε ένα εαυτό, που ήθελε να σας
ανήκει.
Στα ονόματα που κρύβει η βοή του ήχου.
Στην ομιλία που η σιωπή κάνει παρελθόν.
Να ξεφύγω από τις αναμνήσεις, εκείνες,
που σας αγαπούν από αδράνεια.
Επειδή βάριονται από αδράνεια, και από χαρά.
Να αντέξουν το στυφό μειδίαμα,
που δικαιωματικά σας ανήκει.
Μεταφράζοντας το συναίσθημα σε λόγια, γραπτά,
σας...
Κιαν το συναίσθημα κολλάει στον τοίχο την
λογική.
Είναι γιατί πρώτος εγώ, με φρένο – γκάζι.
 
Είναι η ζωή που μου το επιτρέπει.
για καμιά ευχαρίστηση με το αμάξι,
με λυμένο το φρένο του συναισθήματος,
δεν χάνω, άπληστα την μια;,
ίσως ευκαιρία να σας αγαπώ όλους.
 
Το ποτάμι
Κυλαει όπου βρίσκει την λιγότερη αντίσταση
Κυλαει χαϊδεύοντας την γη
Κυλαει όμως και γρήγορα
Σαν χείμαρρος
Και την παρασέρνει καμιά φορά.
Την χαράσσει, της κάνει κοίτη.
Την ανοίγει για να τον δεχτεί.
Δεν ξεχναει,
Δεν βιάζεται,
Δεν αμφιβάλλει,
Απλά κυλλαει και είναι εκεί.
Ξέρει, στην θάλασσα θα πάει.
Κυλαει και δίνει τη ζωή.
Κυλαει και πάει να ενωθεί.
Εκεί στη θάλασσα ένα να γεννει
Και όταν σαν υδρατμός στους ουρανούς
Θα αναληφθεί,
Το ποτάμι θα ξαναγαπησει,
Και σαν δάκρυ στη γη
 
Θα Αναστηθεί.
Στου Ενός το πρόσωπο για να νιφτεί
Και να ξανακυλήσει να ξεχαστεί………
Ο κύκλος να γυρίσει,
Να υμνήσει,
Να υψωθεί,
Να αγαπήσει,
Να χαθεί.
Όταν σαν πηγή μα και σαν θάλασσα
Στου Ενός
Το πρόσωπο ταυτόχρονα θα είναι.
Γλυκά φιλιά θα δίνει,
Μια προσευχή πια,
Μια Ύπαρξη
Και μια ψυχή θα’χει ξεφύγει,
Απ’ της Αρχής και του Τέλους τη ΔΙΝΗ.
21
anif@otenet.gr
Αστέρι
Κάπου ψηλά είναι το αστέρι του καθένα.
Εκεί είναι και μένα.
Τ’ αστέρι, η ελπίδα.
Όταν πέφτει κάνε μια ευχή!
Λένε ότι αστέρια είναι οι πληγές των
ανθρώπων που φωτίζουν για αυτούς και η αίτια
για τις πληγές των προσπαθειών τους.
 
ΕΛΛΕΙΨΕΙΣ
Υπάρχει ένα φτερούγισμα στο στήθος μου
απαλό σαν άγγιγμα λουλουδιού,
τρυφερό σαν την δροσιά της αυγής στα φύλλα,
σαν την λαχταρά της ερήμου για νερό,
σαν την θλίψη που γράφουν οι σταγόνες μιας
καταιγίδες σ' ένα πρόσωπο που δεν ξέρει αν θέλει
να γελάσει η να κλάψει,
-με τέτοια ορμή-
σαν την σιγανή φωτιά που κατατρώει τα κάρβουνα,
σαν τον αγέρα δυνατό και ευγενικό συνάμα,
καλοκάγαθα πρόθυμο σ' όποια μορφή του δώσεις,
σαν το πέταγμα χαράς μιας πεταλούδας,
ταυτόχρονα με το παθιασμένα εφήμερο
τραγούδι του τζίτζικα,
σαν το πέταγμα του χορευτή,
που υπερνικώντας τη βαρύτητα, ασυνείδητα δίψα
για περισσότερο ουρανό,
σαν θάλασσα που η ζωντάνια της αέναα την κινεί.
Αλλά το άγγιγμα του λουλουδιού
 
μπορεί να κρύβει αγκάθια,
πριν την δροσιά της αυγής έχει παγωνιά,
η βροχή μπορεί να φέρει πλημμυρά,
η φωτιά μπορεί να φέρει πυρκαγιά,
ο αγέρας μπορεί να είναι και τυφώνας,
η πεταλούδα κουβαλήσει τον θάνατο ημέρας,
το τζιτζίκι τον χειμώνα,
ο χορευτής την αδιάκοπη άσκηση,
η θάλασσα τις φουρτούνες.
Όλα αυτά μόνο η αγάπη κι ο έρωτας θα
προσπαθήσουν,
και αν μπορέσουν θα τα επικοινωνήσουν,
στο οικείο κορμί, μόνο με κορμί.
Τουλάχιστον κοπάζει κάπως το "φτερούγισμα",
μέχρι μετά με την σειρά του
να μεταμορφωθεί σ' ανάγκη,
η ανάγκη σ' απαίτηση,
αυτή με τον καιρό σε συνηθείας,
κι αυτή, φόβος για τον εαυτό της.
Όλα αυτά τα γραφεί το "φτεροκόπημα" που
φαντάζεται
ότι άμα μπορούσε να αγκαλιάσει θα τα
επικοινωνούσε.
Οι "ελλείψεις" δεν είναι ολόκληροι κύκλοι.
 
ΚΑΡΤ-ΠΟΣΤΑΛ Σ' ΕΝΑ ΦΙΛΟ
Λέει ο ΦΑΡΟΣ στον ΗΛΙΟ:
-Από εδώ και μπρος θα φέγγω εγώ για σένα, εσύ
χάθηκες πια, η νύχτα έρχεται και θα εξαφανιστείς.
Η παρουσία μου θα φωτίζει πια τη γη, εδώ στη
ψηλή κορφή του βουνού και θα σώζει ζωές.
Αλαζόνα,
που η παρουσία σου νομίζεις,
εξουσιάζει το Σύμπαν.
Άλλωστε το φως σου, τι διαφορετικό έχει από το
δικό μου, κόκκινο είναι κι αυτό.
Λέει ο ΗΛΙΟΣ στον ΦΑΡΟ:
-Κοκκίνισα από την ντροπή και την κούραση της
αλαζονείας και τώρα που "ΒΑΣΙΛΕΥΩ" αναγνωρίζω
ότι το φως σου είναι κόκκινο και πολύτιμο πάνω
στο βράχο για τους ναυτικούς.
Πάντα ήταν.
Τι άλλαξε σ' αυτή τη Δύση;
Τι άλλαξε σ' αυτό το ηλιοβασίλεμα;
Ένα σύννεφο είναι μπροστά μονό
(σε μένα, σε σένα, στον ορίζοντα)
 
είναι μοναχά ένα σύννεφο.
Μα θα ανατείλω πάλι…
Θα σου αψηφήσουν πάλι οι άνθρωποι,
το φως σου την νύχτα, και την πρόθεση σου,
όπως κάνουν και σε μένα τη μέρα,
που όλα είναι φανερά.
Μην εμπιστεύεσαι την κρίση τους, αλλά το
ΗΛΙΟΒΑΣΙΛΕΜΑ σου, που φέρνει ΑΝΑΤΟΛΗ.
Γιατί τότε φαίνεται η βασιλεία σου.
Στο σκοτάδι αναγνωρίζουν τους φάρους.
 
Διακοπές
Εκεί θα ταξιδεύεις,
ανάμεσα στον ουρανό και στη θάλασσα,
με φαινομενικό προορισμό.
Ο ουρανός ακόμα και μουντός
το μπλε της θάλασσας, "καλά κρατεί", και όχι
μόνο,
το κάνει γαλάζιο, όπου μπορεί.
Θα εξακολουθείς να ψάχνεις ότι δεν βρήκες.
Έτσι θα κάνεις τυπικά τουλάχιστον "διακοπές".
Αν μπορέσεις να τις βρεις μέσα σου,
η και έξω σου,
αν δεν έχει ακόμα ξενιτευτεί,
Έχω τόσο μικρό "κήπο"
χωρίς καν φρούτα,
αφού δεν μπορώ να κάνω τίποτα καλύτερο για
σένα,
 
-προσδοκίες-
να σου έδινα για το ταξίδι,
Αν δεν υπάρξει, έστω και σαν φευγαλέα σκέψη,
το "Φόβου τους Δαναούς δώρα φέροντες",
θα ησυχάσει η συνείδηση μου,
Έτσι θα μπορώ να ελπίσω,
ότι οι διακοπές που μου αναβλήθηκαν,
θα γίνουν του χρόνου στην Κρήτη.
........και ποιος ξέρει,
ίσως όχι τυπικές
.......μαζί σου.............

 
Ένα τραγούδι πως να πεις.
Τραγουδιστή χωρίς μιλιά
Αηδόνι μου χωρίς λαλιά
Για αυτό που έχεις στερηθεί
Ένα τραγούδι πως να πεις.
Μια θάλασσα φιλιά
Μια ακροθαλασσιά σαν αγκαλιά
Πως να τ αντέξει μια κάρδια
Κρυμμένα μες τη σιγαλιά.
Ένα τραγούδι πως να πεις.
Για αυτό που έχεις στερηθεί
Αηδόνι μου χωρίς λαλιά
Τραγουδιστή χωρίς μιλιά.
Είναι το χάρισμα δεσμά
Πόνος αβάσταχτος καημός
 
Της μοίρας νάνε θύμα.
Τραγουδιστής σιωπηλός
Ένα τραγούδι πως να πεις.
Για αυτό που έχεις στερηθεί
Αηδόνι μου χωρίς λαλιά
Τραγουδιστή χωρίς μιλιά.
 
Και όμως ήρθες........
Και όμως ήρθες........
Ξαφνιάστηκα για πολλά.
Μα τόσο μεγάλη είναι η ανασφάλεια μου;
Με βασανίζει, με ερωτάει η λογική μου
"Μήπως πετάς πολύ ψηλά;"
Σκοτεινιάζει την κάρδια μου, βρέχει τα φτερά της,
και
"στο δεν κοιτά πιο μακριά" της,
απαντά εκεί που με πονά πιο πολύ,
"βλέπω το ανεκπλήρωτο παρόν σου."
Συχνά κάνω το λάθος και του μιλώ.
Ξαφνικά με βρίσκω να απολογούμαι για
πράγματα που δεν μπορεί να καταλάβει, ίσως
μόνο να τα κατανοεί μπορεί, όπως αισθήματα,
εμπιστοσύνη.........
 
.................και τότε έρχεσαι, για να το βουλώσει
άλλη φορά.
Το έμαθα πια, για να με αφήνει ήσυχο
θέλει συνεχώς τροφή, η την έκπληξη που τον
αφήνει άναυδο.
Αλλά όλο την πατώ, σαν άντρας που νοιώθει
μικρό παΐδι.
 
Κρυφτό με το φως
Μια δέσμη φως
η κάρδια μου ανασκιρτά.
Η Άνοιξη διαβαίνει
ανοίγουν οι ουρανοί
Θεού μάτια σημαίνει
Με τον ήλιο παίζω κρυφτό,
τα κλωνιά μου
στα χάδια του ανοίγουν,
όταν με βρίσκει
απ την χαρά μου πετώ.
Στο φως του τα σύννεφα νυχτώνουν
της ελπίδας σκοπός ξεκινάει.
Τα κλαδιά μου παγώνουν
το σκοτάδι αλυχτά
. Με τον ήλιο παίζω κρυφτώ
τα κλωνιά μου στα χάδια του ανοίγουν
όταν με βρίσκει
απ την χαρά μου πετώ.
 
ΑΦΗΝΩΜΑΙ
Για δες τι κόσμος
και εγώ αφήνομαι.
Μέσα στη σκέψη μου
στο τέλος κρίνομαι.
Προσπαθώ το λάθος
να προλάβω.
Τεχνικές να βρω
να κάνω το σωστό.
Σκέφτομαι εσένα
όλη την ώρα
αγαπημένε μου εχθρέ
σου μοιάζω τώρα.
34
anif@otenet.gr
ΛΕΥΚΑ.
ΛΕΥΚΗ ΨΥΧΗ.
ΑΝΑΜΕΣΑ ΣΤΟ ΦΩΣ
ΚΑΙ ΤΟ ΧΙΟΝΙ.
ΜΟΝΑΧΙΚΗ ΣΤΕΚΕΙΣ ΜΟΝΗ.
ΜΕ ΜΙΑ ΓΡΑΜΜΗ ΚΑΛΛΟΥΣ ΧΙΟΝΙΟΥ
ΣΤΗ ΜΕΣΗ ΤΟΥ ΚΟΡΜΙΟΥ ΣΟΥ
ΚΟΡΜΟΥ.
ΝΑ ΣΕ ΧΡΗΖΕΙ
ΦΩΣ.
 
Μυστικό τοπίο
Στο σεντούκι με τις παλιές μου αγάπες,
εκτός από τις δίκες τους αναμνήσεις
κρύβουν και μια κυρία ερώτηση.
"Ποσό κατάφερες
να πλησιάσεις στην πράξη
την υπερβολή που έκρυβε ο ενθουσιασμός σου για
την αγάπη;"
Μυστικό τοπίο η απάντηση.
Γούλια νερού στον διψασμένο η πράξη.
Με τόση χαρά για τη γούλια,,
όσο και δυστυχία για την παραμονή της δίψας.
Όλες ήταν τότε τόσο τελείες για σένα
μόνο γιατί αντιπροσώπευαν τις τότε συνθήκες,
η
έκρυβαν και ανέδυαν το μεγάλο όνειρο της ψυχής
σου;
Απόμειναν:
 
το ασίγαστο όνειρο της ψυχής,
οι πράξεις της αγάπης,
σαν ένα διαρκές μάθημα για τον άνθρωπο,
η θλίψη για την μη κατανόηση των άλλων
να σε κάνει άθελο εραστή της αναισθησίας,
η ευτυχία της ανταποκρίσεως στις πράξεις αγάπης,
γούλια νερού, στον έτσι και αλλιώς διψασμένο,
σαν καταλύτης.
Όλοι έχουμε ασίγαστο όνειρο ψυχής,
συχνά τα όνειρα φαίνονται να ταιριάζουν,
έτσι πιστεύουν και κάνουν οι άνθρωποι
.
Οι πράξεις μετά γίνονται μαθήματα.
Τάχει χρήσει η ψυχή με αλήθεια,
και γεμίζει την κάρδια με ατελείωτη αγάπη.
Το να αγαπάς είναι δώρο.
Αν σ' αγαπανε κιόλας
αρχίζει το ταξίδι
στο μυστικό τοπίο
της ψυχής σου.
 
ΠΡΟΕΤΟΙΜΑΣΙΑ
Μπορεί τις μέρες που δεν είσαι εδώ,
σε μια αδιάκοπη προετοιμασία να γραφώ
πράγματα που
θέλω να μοιράσω μαζί σου σαν 'ρθεις,
και να μη μου φθίνουν.
Μπορεί η μουσική που σχεδίασα να ακούσω μαζί
σου
να μην μου ήταν αρκετό.
Μπορεί όταν όλη η μέρα παίρνει,
και η ψυχή μου βάζει τα καλά της, στην
προσμονή της, να σε δεχτεί, να μη μου φθίνει.
Μπορεί ότι ζωγραφίζω στον βωμό
της έμπνευσης, και της προετοιμασίας μου,
να μην είναι αρκετό.
Αλλά,
όταν είσαι άδω όλα γεμίζουν, γεννιέται αφθονία.
Κατά κάποιο τρόπο γεμίζεις τις αποθήκες μου
μέχρι την άλλη φορά.
Συγχώρεσε με αν παραγνωρίζω τον ερχομό σου,
 
κιαν υποθέτω ότι κάνεις λιγότερα για νήσε με
μένα,
και τελικά μαζί.
Αυτή την φορά ήμασταν μαζί,
αλλά
ήταν μαζί μας κι άλλοι
και ήρθε η αναβολή για την ψυχή.
Σιγά-σιγα οι άλλοι, όσο κιαν προσπαθήσαμε,
όσο κιαν το κατανοήσαμε,
μας έκρυψαν.
Σ'εκρυψαν τόσο από μένα,
και πιο πολύ, όταν εσύ συνεχίζοντας το "κρυφτώ"
έφυγες.......
Δεν με στεναχωρεί τόσο αυτό,
όσο το ότι οι ανάγκες μας να ήμασταν μαζί,
φαινόταν ότι μετραγαν διαφορετικά.
Πράγμα καθ' όλα φυσικό.

 
quo vantis.....
Άσκοπο να γραφώ.
Να φτιάχνομαι, όπως τελικά φαίνεται (ο κατά
τους άλλους "σοφός") χωρίς λόγο και αίτια.
Αυτός που όπως φαίνεται ξέρει να ψυχολόγει τους
άλλους.
Λέει τραγικά ψέματα στον εαυτό του, και
βαυκαλίζεται με αυτά , φθάνοντας να ελπίζει στην
λάθος εκτίμηση που 'χει κάνει στην -δυστυχώς,
κατάσταση πια.
 
Σταυρό
Είχα σταυρό που έσερνα.
Μου τον έκανες δώρο και κερναγα.
Σου είπα δεν γίνεται.
Μα η ανάγκη δεν καθοδηγείται.
Πίστεψα σε λόγια κι ας ήταν κομπολόγια.
Πολύ λογικά για αλήθεια.
Αρκετά μελό για συνηθειά.
Μα η ανάγκη προηγείται.
Για ουρανό με έλεγες.
Θάλασσα μου σε εκτιμούσα.
Τρικυμιές και βροχές φάνηκε ότι αγνοούσα.
Αρμένιζα στα κύμματα ξεχνώντας μου τα κρίματα.
Χανόσουν στο γαλάζιο, έλεγες, γαληνή νάβρω.
Δώσε την ευκαιρία μας να γνωριστούμε.
Ν' αγαπηθούμε αν είναι γραφτό, πριν χαθούμε.
 
Ταξίδεψες
Ταξίδεψες, πήγες στο νησί.
Φαντάζομαι:
Μονή, χωρίς ούτε καν την κιθάρα σου.
Φορτωμένη από μια αρνητικότητα, που επιτέλους
θες να δεις τι θα κάνεις μ' αυτήν.
Ίσως να μαζεύεις κοχύλια σε μια παράλια,
απομονωμένη στις σκέψεις σου.
Τα κοχύλια, ίσως, να γίνονται διαλειμματα στις
σκέψεις σου.
Δυστυχώς, οι σκέψεις μας είναι τις πιο πολλές
φορές παιδιά της πιο στυγνής λογικής μας.
Προσπαθούν να μας πείσουν για κάτι που είτε δεν
πρέπει να κάνουμε, είτε προσπαθούν να μας
εμψυχώσουν για να κάνουμε κάτι.
Όμως οι επαναστάσεις ήταν σχεδόν πάντα ύμνος
για ζωή, και είχαν για πρωτεργάτη τους τον έρωτα.
Σαν η κάρδια οδηγεί το πνεύμα οι σκέψεις μας
λουφάζουν και απομένει να καθοδηγεί το καθαρό
πνεύμα μαζί με αυτό το "φύσημα" στο κέντρο του
στήθους, που μας ανεβάζει πάνω από πρόσωπα,
καταστάσεις, και την μεμψυρη ζυγαριά των
 
συνεπειών. Άλλωστε η επανάσταση πρέπει να
σημαίνει "επάνω-στάση".
Αυτές είναι οι σκέψεις μου, και όχι το πνεύμα.
Δεν θυμάμαι τον εαυτό μου στις
μικροεπαναστασεις του να κάθισε ποτέ να
σκέφτεται. Υπερτερούσε το "φύσημα" και το
πνεύμα, που κατά κάποιο τρόπο φαινόταν σαν να
τα 'χε σκεφτεί όλα από πριν, με αυτή την
ετοιμότητα που μ' έκανε να ξαφνιάζομαι με τον
εαυτό μου.
Σίγουρα θα περάσεις και ωραίες στιγμές σ' αυτές
σου τις διακοπές,
-που το εύχομαι-
-"υπό άλλες συνθήκες" θα έλεγες, όπως κάνουμε,
και λέμε όλοι.
Όπως και εγώ για να ξεγελιέμαι, με την ανάμνηση
και την φαντασία σε φέρνω εδώ, προσπαθώντας να
γράψω ότι φαντάζομαι ότι ίσως σου έλεγα στην
πραγματικότητα.
Καθώς οι "ναρκομανής" δημιουργούν τεχνητούς
παραδείσους ασυνείδητα, ελπίζοντας όπως και 'Γή,
ότι δεν θα χρειαστεί ποτέ να περάσω το μαρτύριο
του στερητικού συνδρόμου.
Αλλά αρκετά με τα δικά μου......
Ελπίζω να μη σε συννέφιασα,
έτσι;.........
 
ΒΡΕΣΜΑΙ
“Εσύ θα χάσεις” μουχες πει, εκ του συστάδην.
Ρώτησα. Τι;
Έμεινες κοντά μου, κάνοντας πια, σημάδι.
Σε ποιον απ’ τους δυο μας, δεν μετρά,
που όμως πονά;!
Μ’ είχες βρει!!!
Μίκρυνα και χάθηκα σαν καντηλάκι,
σένα καθρέφτη ουρανό με αστέρια μύρια.
Που λάμπουν σαν μάτια που αγαπούν αλήθεια.
Για όσους πιστεύουν λαθραίως, στα παραμύθια.
Σε έναν αυτοσεβασμό λαθραίο, ένας ουρανός
παραμυθένιος πρέπει.
“Εσύ θα χάσεις” μουχες πει, εκ του συστάδων.
Ρώτησα. Τι;
και σαν χαθείς, πως θα μπορέσεις να με δεις, τι
χάνω;
 
Έμεινες κοντά μου, κάνοντας πια, σημάδι.
Σε ποιον απ’ τους δυο μας, δεν μετρά,
που όμως πονά;!
Και Μ’ είχες Βρει!!!
Όταν Χαθήκαμε Εεε !;;
Κάνε μια ευχή, στο αστέρι σου που πέφτει ή
μήπως πετά;

 
Χαρτιά
Μοίρα μου, μοίρασε χαρτί να ξεγελάσω την σιωπή
που κρύβω στην κάρδια μου.
Δώσε μου ελπίδα χάρτινη την ζωή μου να γεμίσω
με υποθέσεις να παρηγορηθώ.
Της μοναξιάς μου τον καιρό, μες' τα χαρτιά να
τον σκορπώ, να σπαταλώ.
Όλα τα μελλούμενα, σ' ένα τραπέζι μια ριξιά. Μου
'γινε η μοίρα μοναξιά που χάνεται στο μέλλον.
 
Είμαι
Άλλο το να υπάρχεις,
κι άλλο να κλίνεις το ρήμα
Είμαι
σε όλα τα πρόσωπα,
κιας φαίνεται πιο κοινωνικό.
 
ΑΛΟΓΙΣΤΑ
Ότι λείπει,
μην αλόγιστα θυσιάσεις.
Γιατί θα το βρεις,
να σου κοκορευτεί,
ότι το περιφρονάς.
Ότι έχεις δώρισε,
μόνο έτσι μπορείς,
να θυσιάζεις και
ναχεις την χαρά της αυτάρκειας.
 r
Ο λόγος,
Εν αρχή ην ο ΛΟΓΟΣ,
μετά εγένετο η λογική.
Ο ΛΟΓΟΣ χαθεί απ αυτήν.
Ο ΛΟΓΟΣ έχει αφεαυτου λογική.
Η λογική χωρίς ΛΟΓΟ
είναι ΑΝΥΠΑΡΚΤΗ.
Αν και υποκαθιστά τον ΛΟΓΟ
θεωρώντας ότι ξέρει την
λογική του.
 
Μετά θα μου πεις,
ότι αγνόησες το βλέμμα,
που παρακλητικά έσπειρα.
Ο σπόρος ήταν,
μες τον καθένα από εσάς όταν με παρακαλάγατε,
και εγώ με την σειρά μου αγνοούσα την ακοή.
Στηλίτευα το ψέμα σας,
στην υποκρισία μου.
Σας αγαπούσα πεθαίνοντας στην αγωνία και
στο μεδούλι της άρνησης μου, να ζήσω.
Τόσο τραγικοκωμικά απλά,
όσο όταν ξυπνώ στην καινούργια μέρα,
στην ιλαροτραγωδία,
να μην βλέπω το <<φως ιλαρών>>
στο επόμενο βλέμμα,
στην νέα,
και τόσο παλιά σύναμμα ανάσα.
 
Μισώ
Μισώ,
κ είμαι μισός εδω, μισός εκεί.
Η αγάπη με ενώνει,
κιας με θυμώνει με μίσος γιατί δεν μ ανήκει.
Αφήνομαι στο μίσος για να την προσκαλέσω.
Χαμογέλα και με προκαλεί,
απλά αγάπη δίνει.
Δεν αγαπώ.
Μισώ νομίζω ότι αυτό μ ανήκει.
Το Μίσος κομπάζει στην Αγάπη για την νέα του
ιδιοκτησία
κι αυτή του χαμογελάσει με κατανόηση.
Ολοκληρώνει,
51
anif@otenet.gr
γεννιέται από τις στάχτες της,
και πιστεύει λίγο πιο πολύ σε μένα από όσο εγώ.
Σσσσςςςς.... ήρθε!
είναι έδω.
Σταματώ,
για να την απόλαυση πιο πολύ ο Άπληστος
διψασμένος
 
Κάθε άνθρωπος είναι ΜΟΝΑΔΙΚΟΣ.
Αλλά όχι Ο ΜΟΝΟΣ
και όχι ΜΟΝΟΣ ΤΟΥ.
Αλλά μονάχος του!
 
Νανούρισμα
Θέλω να πω ένα τλαγουντι,
ομολφο,
που να μην σας κάνει,
να γελάσετε η να κλάψετε.
Να είναι ήσυχο,
σαν αυτό που ακούω,
όταν ντεν τλαγουντατε,
κατι που τόσο ωλαια λέει η μαμά μου,
όταν κοιμάμαι.
Που είναι τόσο ήσυχο,
σαν τον αελα που μου χαίζευει ταφτια,
καιε με ένα σκελτσο σας γυλιζω τον πισινό μου,
χουμ χουμ
χουχουλιάζω στο μαξιλαλι μου
και ο ύπνος χαλαλι μου,
σαν το μαξιλαλι που επάνω του κοιμάμαι.
 
Ο ΤΕΛΕΥΤΑΙΟΣ ΝΕΚΡΟΣ
Σε είδα, σε αποχαιρέτησα, με δάκρυα που
ΕΤΡΕΞΑΝ.
Αναμνήσεις μαζί, που εγώ δεν ήμουν εκεί.
Αναμνήσεις χωριά, όταν ήμουν εδω.
Φεύγοντας για μέρη άγνωστα,
σε πηρά μαζί, σαν νασουν εδώ.
Μαθαίνοντας πως μόνο μαζί θαμαι εγώ.
 
Σε αποχαιρέτησα,
Γεια,.
Αντίο.
Καλή τύχη,
καλό βόλι,..
Και εγώ κρατώ,
σαν να φτιάχνω την φτιάξει σου, και τον φόβο μου.
Στο « Καλή Αντάμωση »
Μην με χάσω,
Σαν σε αποχαιρετώ.
 
Πως να μετρήσεις το φιλί,
η λαχταρά το δωρίζει.
Αν το δώρο του αρνηθείς ο υπολογισμός αρχίζει.
Προσποίηση με αγαθό σκοπό,
το αποτέλεσμα μετραεί.
Μα όταν η κάρδια την συνηθίζει,
τον εαυτό αποζητήσει.
Ανέδαφη η χορεύτρια στον αέρα που πηδήσει. Χωρίς την
αγάπη, που πατεί.
Το μόνο ζύγι της αγάπης είναι η ύπαρξη της. Ο σπόρος
της να γίνει δένδρο ζητά,
το δρόμο του ν’ανοίξει.
Ανασφάλεια σε κάποιο,
δυο τινά σημαίνει
ανασφάλεια στον εαυτό,
και για 'κεινα που προσμένει.
Η προσμονή για κάτι "εύκολα" ξεθυμαίνει,
κ' η θύμηση στην μνήμη στο τέλος απομένει.
Να ευχαριστείς για τα όνειρα είναι μεγαλοθυμία,
όταν εσύ τα πίστεψες,
και γινανε συντρίμμια.
Ήταν πολύ πλούσια για αυτό και συντρίφτηκαν Χαλάλι.
Οι αναμνήσεις μείναν
στο τέλος κι ας πονεσάν.
Αξίζουν τα όνειρα,
για όσους τα μπόρεσαν,
και ακόμα τα μπορούν.
Κι ας πονούν.
Με αγάπη μαθαίνουν να μετρούν,
και τον αναζητητή τους ν'ξανααναζητουν.
 
Παππούλη
Τραγουδάς το κενό μου, στη ματιά σου.
Αντικρίζω τόση αγάπη, στο βλέμμα σου.
Τόση καλοσύνη, στην κατανόηση σου,
τόση αγάπη, στην σιωπή σου.
Την λαχταρά μου για την παιδική μου αθωότητα,
Που συγκλονίζει, η δίκια σου αγνότητα.
Η αφελής, γεμάτη παιδική περίεργα ερώτηση μου,
που γινόταν σιωπηλή απάντηση, στο βλέμμα σου.
Και στη μιλιά σου.
Τόσα αλλά ,
που κραταγαμε μυστικά στην απόσταση,
των αγκαλιών μας.
Στο βλέμμα,
στη μιλιά,
στην φροντίδα,
του ενός.
Για τον άλλον.
Στο σκοτάδι, στην σιωπή, στην αγάπη.
58
anif@otenet.gr
Τίποτα
Τίποτα λέγονται τα όνειρα.
Τα πάντα βρίσκονται ολόγυρα.
Δεν είμαι ολόγυρα,
άμοιρα.
Κάτι λες, για τις ανάγκες.Κάποιες είναι κουβέντες.
Όλα και τίποτα,
στα γέλια, στα δάκρυα.
 
Το Ξέφτι
Το κομποσκοίνι.
Κομπάζει ανάμεσα στα αλλά στολίδια που τυχαίως
διαλέγεις.
Κομπιάζοντας στα μεσοδιαστήματα του χρόνου και
των κόμπων.
Λέει για τις ευλογίες και προσευχές, που και για
άλλους χαϊδεύεις.
Σιωπηλά στις ανομολόγητες ελπίδες σου κάποιοι
μοναχοί, ασκήτευαν μονάχοι, με αυτές παρέα
τους.
Κιαν ίσως ο δικός τους κόμπος ξεφτίζει,
χαλαλίζουν την ζωή τους με εμπιστοσύνη στις
ελπίδες μας.
Δεν τις ξέρω, αλλά τις βλέπω κάθε φορά που
βάζεις την ψυχή σου, κιας χάσεις.
Ξέρουν και ξέρεις αυτή θα απομείνει, ακόμη κιαν
οι στάχτες της την αναγεννούν με περισσό πόνο.
Ο μονάχος ποιεί:
 
-Δεσμεύω με κόμπους, σε προσευχές, μια λύση
άλαλη.
Ο Λόγος που αν και άλαλος, τόσο λαλίστατα τον
απολαμβάνουμε,
μας περιφέρει και τον περιφέρουμε.


 
Με το κλειδί στο χέρι,
– της ευτυχίας σου, σου είπαν –
ξεχύθηκες σα θύελλα να κατακτήσεις τον κόσμο
παλεύοντας με οδηγό το φως
τις χίμαιρες του άδικου
με κείνη την παιδική τρέλα που κάνει τον ήρωα
να ορκίζεται στο θάνατο
και των ονείρων σου τα χρώματα ασπίδα
και δόρυ τον έρωτα
στην αυταρέσκεια του μαγικού φτερού σου
αφέθηκες,
στη μοίρα της στόφας σου
χόρτασες τη δίψα σου απ’ το δάκρυ του τελευταίου θεού
και το μέλλον σου βάφτισες στον πόνο του άφταστου
μέχρι που ένιωσες ως τα κατάβαθα της σάρκινης ψυχής σου
πως τα κλειδιά σκεβρώσανε
κι οι πόρτες που σου τάξανε χτιστήκανε
– πάνε χρόνια τώρα –
ή οδηγούνε πια στα λαμπερά του φόβου σου σαλόνια.
 
Κρεμασμένοι στις άκρες
ανακηρύσσονται νικητές
κρατούν νωπό τ’ απελατίκι
κι άμωμοι περπατούν
απάνω στις πέτρες
καταδικασμένοι ως πάντα
σε κάποια μάχη άστοχη
του άκαμπτου «φυλάσσω»
πλένουν καμένα τα μαλλιά
κι αγαπούν
τις γυναίκες τους μακρινές
χαράσσοντας στο δέρμα της προσμονής τους
τη μια και μοναδική ευχή
της δια ξηράς και δια θαλάσσης
παντοτινά ακατάσχετης ζωής τους.
 
Μόνο για σας μιλούν καιροί, για σας ανάσες βγάζουν
που μ' άνθη λαβοπέτρωτα, και στήθη θεριασμένα
σαν γνώριμοι θεών εχθροί, χύνεστε μες στις μάχες
κει μπρος στ' αφύλαχτα βουνά, σηκώνετε τις πλάτες
Μα πως σας πρέπει η τιμή, κι ένδοξη πατρίδα
ψαλμοί γλυκείς κι αγέννητοι, για να σας ξεκουράζουν
γιατί εσάς τα βόλια σας, ύψωσαν τους νεκρούς μας
και γκρέμισαν αλύπητα, τα λόγια του καιρού μας
Πάντα σα να φυλάγεστε, απ' τ' απελάτου δόλο
μες στα δαρμένα τείχη σας, να κρύβετε το μύρο
που σαν το ρίξετε καυτό, στου χρόνου το ανώι
ευθύς θα ξεσηκώσετε, το πιο βαθύ ρολόι
Οργώσατε, θερίσατε, των μύθων τις μανάδες
μα μη ξεχνάτε ήρωες, πως η πληγή δε κλείνει
δένεται, μαρμαρώνεται, ύπουλα μες στους κόρφους
μέχρις Ακρίτα η φωνή, να φτιάξει νέους λόφους
 
Ακρίτας,
Βασίλειος,
Ανδρόνικος,
Πετροτράχηλος,
και τόσοι άλλοι!
Σπαθιά, ακόντια, αίμα, πόνος
για μια ιδέα
και λίγο χώμα
και ότι στη γη ετούτη,
εφύτρωσε και ρίζωσε και θέριεψε…
Τιμή και αξίες,
έργα του νου και των χεριών,
στο φως
σπαρμένα στο πέτρινο ακρωτήρι,
αλμύρα και αγιόκλημα σταλάζουν,
να κλείνουν οι πληγές σας…
Ακρίτες
που ορίσατε εσείς να τις φυλάτε
τις «Θερμοπύλες» πάντοτε,
από τους «Εφιάλτες»,
χωρίς να λογαριάζετε
το κόστος ή τα οφέλη
και ούτε σας ένοιαξε ποτέ,
αντάλλαγμα ή θέση.
Εξ άλλου αυτά εταίριαζαν
πάντα στους Εφιάλτες.
 
Ακόμα πολεμάς στις Θερμοπύλες
Διαφεντεύεις μια χούφτα βουνό μαζί με τους Ακρίτες
Παλεύεις με Σαρακηνούς και Πέρσες
Με σιδηρόφραχτους κατακτητές αφέντες
Στην πράσινη γραμμή με τα χακί σου
Σκοτώνεις δύο χρόνια απ' τη ζωή σου
Για λευτεριά, ιδανικά
Για τον εχθρό που θα 'ρθει από μακριά
Αυτός είναι ο τοίχος που πατάς
Κτισμένος από υλικά αγνά
Αυτός ο τοίχος ο τώρα γκρεμισμένος
Από εχθρούς που γέννησε το γένος... το γένος το δικό σου!
Εσύ τους γέννησες, τους έθρεψες, τους τρέφεις
Πώς μπορείς κι ακόμα τους αντέχεις;
Σε περιγελούν, σε κλέβουν, σε σκοτώνουν
«Φταις!» σου λένε και σε διώκουν
Κι εσύ ακόμα πολεμάς στις Θερμοπύλες...
Αγναντεύεις μια χούφτα βουνό και περιμένεις τους Ακρίτες
Ενώ στην πλάτη σου γλεντούν σωτήρες-ηγέτες-λωποδύτες
 
Αν σε καλέσουν να φυλάξεις Θερμοπύλες,
μην αρνηθείς αυτή τη μέγιστη τιμή.
Στις Θερμοπύλες πάντα η Δόξα ενδημεί,
εκεί ανάβουν των ηρώων οι καντήλες!
Μείνε ορθός! Πολέμησε γενναία!
Μην φοβηθείς τα βάρβαρα θεριά!
Θέλει θυσίες, ως γνωστόν, η λευτεριά,
θέλει ακοίμητους φρουρούς με τη ρομφαία.
Στάσου σαν Κέρβερος στις πύλες της πατρίδας,
μακριά οι Πέρσες και οι άλλοι αλλοδαποί.
Αυτός ο τόπος για να έχει προκοπή.
πρέπει κάθε Έλληνας να γίνει Λεωνίδας…
Να σε φωτίζουνε σαν φάρος οι ακρίτες,
ο ηρωικός μαρμαρωμένος βασιλιάς,
τα παλικάρια της ενδόξου κλεφτουριάς
και του Σαράντα οι αδάμαστοι οπλίτες!
Αλίμονο! Ανόσιες τώρα πράξεις
τα τείχη έχουν γκρεμίσει γενικά!
Μας υποδούλωσαν οι ξένοι ειρηνικά!
Εφιάλτες όπου γύρω σου θα ψάξεις.
Πώς να φυλάξεις, πλέον, Θερμοπύλες;
Πώς σ’ εισβολείς να πεις «μολών λαβέ»;
Αφού, Έλληνα μου αφελή και παλαβέ,
σ’ έχουν προδώσει από μέσα οι ξεφτίλες…
 
Σύρτες και μάνταλα
η καληνύχτα του πατέρα, Λεωνίδας
κι η μάνα στο προσκέφαλο,
με την κομπρέσα πάντα στο μυαλό της, Θερμοπύλες.
Όσο μαθαίνω τη ζωή
και την καρδιά ψυχή μου μανταλώνω.
Μαχαίρι δίκοπο,
οι Θερμοπύλες, που ψάχνουν φύλακες
κι οι φύλακες, που φτιάχνουν Θερμοπύλες.
Όλες οι πύλες
οι ανοιχτές κρύβουνε δόκανα,
ποτέ δεν πρόκανα
να στρίψω πριν να πέσω στις παγίδες.
Μαχαίρι δίκοπο,
ακρίτες «ήρωες» φυλάνε σύνορα,
απ' την πατρίδα ως την αυλή κι ως την καρδιά μας.
Μαχαίρι δίκοπο,
ακρίτες «ήρωες» ορίζουν σύνορα,
για την ελπίδα, τη ζωή, τα όνειρά μας.
Κι αφού μας «σώσουνε»,
τα χέρια τους στις πλάτες μας κολλάνε
και Θερμοπύλες πάνω μας φυλάνε.
Μαχαίρι δίκοπο,
κάθε φορά που για να γίνεις Θερμοπύλες,
θα χρεωθείς τους φύλακες και τους εχθρούς,
τους τόπους και τα λάφυρα το νικητή που καρτεράνε...
 
Απόψε δε γίνεται
Να σώσουμε τον κόσμο
Ο Μπάτμαν έχει να βάλει μπουγάδα τ' ασπρόρουχα
η Γουόντερ-Γούμαν έχει κομμωτήριο και πεντικιούρ
Ο Σπάιντερμαν έχει να κρατήσει τα παιδιά
Κι εγώ έχω ψυχανάλυση
Σόρρυ
Μεγάλωσα πια και πρέπει να μάθω
Να διαχειρίζομαι το θυμό μου
Όλ' αυτά τα ψυχοσωματικά
Η κίτρινη επιπεφυκίτιδα
Το πράσινο εξάνθημα
Όλ' αυτά τα σκισμένα μπλουζάκια
Είναι κρίμα γιατί είναι λακόστ
Κι εσύ, παλιόφιλε, μην το πάρεις στραβά
Όμως πρέπει
Να δεις τι θα κάνεις με τη ζωή σου
Και μ' αυτή την μπέρτα
Το κόκκινο δεν είναι πια στη μόδα
Και φυσικά ξεφορτώσου το σπίντο
Κι ύστερα τα λέμε και για τον κόσμο
Όταν λιγάκι τακτοποιηθείς
Κι όταν θα έχουμε κι εμείς λίγο χρόνο
Ν' ασχοληθούμε με τους άλλους
Καμιά Παρασκευή μετά το γραφείο
Κανένα Σάββατο πριν το σούπερ-μάρκετ
Θα σιδερώσουμε τα φωτοστέφανά μας»,
Είπε ο απίθανος Χουλκ
Ισιώνοντας το περουκίνι του.
 
Σε κάθε τόπο μπορείς ν’ αγιάσεις, να υπερασπιστείς το αίμα του δικαίου,
και με σκυμμένο το κεφάλι να περάσεις,
του καημένου, από χειροκροτήματα που καρπαζιές μοιράζουν,
σα να σκοτώνουν έντομα, δε μοιάζουν;
Ν’ αφήσεις τα λαλίστατα επιφωνήματα για τους διαχυτικούς
και στους ευπροσήγορους να επιτρέπεις να μονοπωλούν το ενδιαφέρον,
δεν πρόκειται, το ξέρεις, τίποτα να φέρουν παρά του ευειδούς εαυτού τους
το συμφέρον. Τη γλώσσα της αληθείας αν σπουδάζεις,
εκείνη που αδιέξοδα στον Άδη βγάζει, διάδωσέ τη
να μη χαθούν, όσοι πιστοί προσέλθουν για να πουν, να πεθυμήσουν,
να κατέλθουν, όπου κατώφλια υπομονής και ταπεινότητας θα βρούνε
και λόγια απαντοχής, ας επιτέλους πούνε...
Πού 'ναι;
Πού πήγε η αγάπη που υποσχόσουν καμιά εικοσαριά χρονών κι ερχόσουν
με τον αέρα και το φρέσκο της καρδιάς σου,
στο υπενθυμίζω, αν θες και με την άδειά σου
πες και σε μένα
που γέρασα χωρίς να σε προσέξω , ωραία μου νιότη, πού;
Εσύ, που έμεινες απ’ έξω από τα πλάνα και τα σχέδια της ζωής μας.
Τα οποία ερίζουν για το...:
Πώς θα κτισθεί
και τι θα φυτρωθεί στο κτήμα,
και πόσα πόδια απέχει της θαλάσσης το ωραίο μας βήμα
και τις στολές – μην της το λες –
μη χάσεις
τις τελευταίες του «ευ ζην» τις τάσεις.
Νήστευε από τις περιστάσεις
ζήσε ως εκεί που θες να φτάσεις – στα σύνορα που ξέρεις να φυλάττεις –
αλλού πού;
Στης αγάπης.
 
Όλο το απόγευμα μονομαχούσες με έναν ήλιο διγενή
Aγνώστου ανατολής και αμφιβόλου δύσης
Tα σύνορά του τα φυλούν σύρματα και ταράτσες.
Οι φλογοβόλοι δράκοι του λυμαίνονται τις γειτονιές.
Ακτίνες μαστίγια ραπίζουν τους δρόμους
Στο αλώνι της πλατείας πυρπόλησε ξανά τα πεύκα
Ξέπνοο πριν σε αφήσει στο παγκάκι.
Ο ίσκιος σου απειλή-υπόσχεση
Ριγμένη στα χαλίκια που την κλωτσάνε τα παιδιά.
«Τρίτη εγεννήθη ο Διγενής, Τρίτη και θα πεθάνει»
Μα σήμερα ξανά Τετάρτης πρωινό
Σε διαψεύδει ετοιμοπόλεμη η αυγή
Σε προκαλεί ξανά στη γκιόστρα
Κι εσύ πάνοπλος ορμάς
Γιατί δεν έμαθες να παραδίνεσαι
Γιατί σ΄αυτόν εδώ τον ήλιο έχεις
Δικαίωμα και μοίρα.
 
Ποιοι θα υπερασπιστούν
τα σύνορα της ζωής μας όταν χρειαστεί;
Θα μας κυριεύσει αμαχητί η πραγματικότητα.
Είναι καιρός πια να ληφθούν σοβαρά μέτρα
για την υπογεννητικότητα των ονείρων.
 
Τιμή σ’ εκείνους όπου στην ζωή των
ώρισαν και φυλάγουν Θερμοπύλες.
Ποτέ από το χρέος μη κινούντες·
δίκαιοι κ’ ίσιοι σ’ όλες των τες πράξεις,
αλλά με λύπη κιόλας κ’ ευσπλαχνία·
γενναίοι οσάκις είναι πλούσιοι, κι όταν
είναι πτωχοί, πάλ’ εις μικρόν γενναίοι,
πάλι συντρέχοντες όσο μπορούνε·
πάντοτε την αλήθεια ομιλούντες,
πλην χωρίς μίσος για τους ψευδομένους.
Και περισσότερη τιμή τούς πρέπει
όταν προβλέπουν (και πολλοί προβλέπουν)
πως ο Εφιάλτης θα φανεί στο τέλος,
κ’ οι Μήδοι επί τέλους θα διαβούνε.
 
Διαψεύσεις Ανδρόνικοι Απελατίκιον Milites
Limitaneos
Ακόμα πολεμάς
στις Θερμοπύλες
Ελλάς Εάλω Φύλακες Βγάλτε τις
Θερμοπύλες
αποβραδίς...

ΚΑΒΒΑΔΙΑΣ – Ποιήματα -
Μαραμπού
Λένε για μένα οι ναυτικοί που εζήσαμε μαζί
πως είμαι κακοτράχαλο τομάρι διεστραμμένο,
πως τις γυναίκες μ' ένα τρόπον ύπουλο μισώ
κι ότι μ' αυτές να κοιμηθώ ποτέ μου δεν πηγαίνω.
Ακόμα, λένε πως τραβώ χασίσι και κοκό,
πως κάποιο πάθος με κρατεί φριχτό και σιχαμένο,
κι ολόκληρο έχω το κορμί με ζωγραφιές αισχρές,
σιχαμερά παράξενες, βαθιά στιγματισμένο.
Ακόμα, λένε πράματα φριχτά πάρα πολύ,
που ειν' όμως ψέματα χοντρά και κατασκευασμένα,
κι αυτό που εστοίχισε σε με πληγές θανατερές
κανείς δεν το 'μαθε, γιατί δεν το 'πα σε κανένα.
Μ' απόψε, τώρα που έπεσεν η τροπική βραδιά,
και φεύγουν προς τα δυτικά των Μαραμπού τα σμήνη,
κάτι με σπρώχνει επίμονα να γράψω στο χαρτί,
εκείνο, που παντοτινή κρυφή πληγή μου εγίνη.
Ήμουνα τότε δόκιμος σ' ένα λαμπρό ποστάλ
και ταξιδεύαμε Αίγυπτο γραμμή Νότιο Γαλλία.
Τότε τη γνώρισα -σαν άνθος έμοιαζε αλπικό-
και μια στενή μας έδεσεν αδελφική φιλία.
Αριστοκρατική, λεπτή και μελαγχολική,
κόρη ενός πλούσιου Αιγύπτιου οπού 'χε αυτοκτονήσει,
ταξίδευε τη λύπη της σε χώρες μακρινές,
μήπως εκεί γινότανε να τηνε λησμονήσει.
Πάντα σχεδόν της Μπασκιρτσέφ κρατούσε το Ζουρνάλ,
και την Αγία της Άβιλας παράφορα αγαπούσε,
συχνά στίχους απάγγελνε θλιμμένους γαλλικούς,
κι ώρες πολλές προς τη γαλάζιαν έκταση εκοιτούσε.
Κι εγώ, που μόνον εταιρών εγνώριζα κορμιά,
κι είχα μιαν άβουλη ψυχή δαρμένη απ' τα πελάη,
μπροστά της εξανάβρισκα την παιδική χαρά
και, σαν προφήτη, εκστατικός την άκουα να μιλάει.
Ένα μικρό της πέρασα σταυρόν απ' το λαιμό
κι εκείνη ένα μου χάρισε μεγάλο πορτοφόλι
κι ήμουν ο πιο δυστυχισμένος άνθρωπος της γης,
όταν εφθάσαμε σ' αυτήν που θα 'φευγε, την πόλη.
Την εσκεφτόμουνα πολλές φορές στα φορτηγά,
ως ένα παραστάτη μου κι άγγελο φύλακά μου,
και μία φωτογραφία της στην πλώρη ήταν για με
όαση, που ένας συναντά μες στην καρδιά της Άμμου.
Νομίζω πως θε να 'πρεπε να σταματήσω εδώ.
Τρέμει το χέρι μου, ο θερμός αγέρας με φλογίζει.
Κάτι άνθη εξαίσια τροπικά του ποταμού βρωμούν,
κι ένα βλακώδες Μαραμπού παράμερα γρυλίζει.
Θα προχωρήσω!... Μια βραδιά σε πόρτο ξενικό
είχα μεθύσει τρομερά με ουίσκυ, τζιν και μπύρα,
και κατά τα μεσάνυχτα, τρικλίζοντας βαριά,
το δρόμο προς τα βρωμερά, χαμένα σπίτια επήρα.
1
Αισχρές γυναίκες τράβαγαν εκεί τους ναυτικούς,
κάποια μ' άρπαξ' απότομα, γελώντας, το καπέλο
(παλιά συνήθεια γαλλική του δρόμου των πορνών)
κι εγώ την ακολούθησα σχεδόν χωρίς να θέλω.
Μια κάμαρα στενή, μικρή, σαν όλες βρωμερή,
οι ασβέστες απ' τους τοίχους της επέφτανε κομμάτια,
κι αυτή ράκος ανθρώπινο που εμίλαγε βραχνά,
με σκοτεινά, παράξενα, δαιμονισμένα μάτια.
Της είπα κι έσβησε το φως. Επέσαμε μαζί.
Τα δάχτυλά μου καθαρά μέτρααν τα κόκαλά της.
Βρωμούσε αψέντι. Εξύπνησα, ως λένε οι ποιητές,
"μόλις εσκόρπιζεν η αυγή τα ροδοπέταλά της".
Όταν την είδα και στο φως τ' αχνό το πρωινό,
μου φάνηκε λυπητερή, μα κολασμένη τόσο,
που μ' ένα δέος αλλόκοτο, σα να 'χα φοβηθεί,
το πορτοφόλι μου έβγαλα γοργά να την πληρώσω.
Δώδεκα φράγκα γαλλικά... Μα έβγαλε μια φωνή,
κι είδα μια εμένα να κοιτά με μάτι αγριεμένο,
και μια το πορτοφόλι μου... Μ' απόμεινα κι εγώ
ένα σταυρόν απάνω της σαν είδα κρεμασμένο.
Ξεχνώντας το καπέλο μου βγήκα σαν τον τρελό,
σαν τον τρελό που αδιάκοπα τρικλίζει και χαζεύει,
φέρνοντας μέσα στο αίμα μου μια αρρώστια τρομερή,
που ακόμα βασανιστικά το σώμα μου παιδεύει.
Λένε για μένα οι ναυτικοί που εκάμαμε μαζί
πως χρόνια τώρα με γυναίκα εγώ δεν έχω πέσει,
πως είμαι παλιοτόμαρο και πως τραβάω κοκό.
Μ' αν ήξεραν οι δύστυχοι, θα μ' είχαν συχωρέσει...
Το χέρι τρέμει... Ο πυρετός... Ξεχάστηκα πολύ,
ασάλευτο ένα Μαραμπού στην όχθη να κοιτάζω.
Κι έτσι καθώς επίμονα κι εκείνο με κοιτά,
νομίζω πως στη μοναξιά και στη βλακεία του μοιάζω...
Η μαϊμού του ινδικού λιμανιού
Κάποτε, σ' ένα μακρινό λιμάνι του Ινδικού,
δίνοντας μια πολύχρωμη μεταξωτή γραβάτα
σ' έναν αράπη, μια μικρήν αγόρασα μαϊμού
με μάτια γκρίζα, σκοτεινά και πονηρία γεμάτα.
Ένα τσιμπούκι δάγκωνε στο στόμα της χοντρό
και το 'βγαζε όταν ήθελε μονάχα να φυσήσει
έναν καπνό πολύ βαρύ, που, ως μου 'πε ο πουλητής,
ήταν οπίου, που από μικρή την είχε συνηθίσει.
Τις πρώτες μέρες μοναχή στης πλώρης μια γωνιά,
ξερνούσε και με κοίταζε βουβή και λυπημένη,
μα σαν επέρασε καιρός, ερχόταν μοναχή
κι ώρες πολλές στον ώμο μου ξεχνιόταν καθισμένη.
Όταν στη γέφυρα έκανα τη βάρδια της νυχτός
κι η νύστα βασανιστικά τα μάτια μου ετρυπούσε,
2
στον ώμο μου κρυώνοντας στεκόταν σκυθρωπή
και σοβαρά μαζί μ' εμέ τον μπούσουλα εκοιτούσε.
Στα πόρτα της αγόραζα μπανάνες και γλυκά
κι έξω με μι' άλυσο μικρή την έβγαζα δεμένη
κι αφού σ' όλα καθόμαστε κι επίναμε τα μπαρ,
στο φορτηγό γυρίζαμε κι οι δυο μας μεθυσμένοι.
Δε θύμωνε και μου 'δειχνε πολύ πως μ' αγαπά,
ούτε κακά την άκουσα ποτέ να μου γρυλίσει.
Φαινόταν πως συνήθισε τις κακουχίες κι εμέ,
κι εγώ σαν έναν άνθρωπο την είχα συνηθίσει.
Κάποια φορά που επήγαινα μαζί της σκεφτικός
εξέφυγ' απ' τα χέρια μου χαρούμενη και πάει.
Είχε προτέρημα πολύ μεγάλο: να σιωπάει.
Μα κάτι είχε απ' την ύπουλη καρδιά της γυναικός.
Γράμμα ενός αρρώστου
Φίλε μου Αλέξη, το 'λαβα το γράμμα σου
και με ρωτάς τι γίνομαι, τι κάνω;
Μάθε, ο γιατρός πως είπε στη μητέρα μου
ότι σε λίγες μέρες θα πεθάνω...
Είναι καιρός όπου έπληξα, διαβάζοντας
όλο τα ίδια που έχω εδώ βιβλία,
κι όλο εποθούσα κάτι νέο να μάθαινα
που να μου φέρει λίγη ποικιλία.
Κι ήρθεν εχθές το νέο έτσι απροσδόκητα
-σιγά ο γιατρός στο διάδρομο εμιλούσε-
και τ' άκουσα. Στην κάμαρα εσκοτείνιαζε
κι ο θόρυβος του δρόμου εσταματούσε.
Έκλαψα βέβαια, κάτω απ' την κουβέρτα μου.
Λυπήθηκα. Για σκέψου, τόσο νέος!
Μα στον εαυτό μου αμέσως υποσχέθηκα
πως θα φανώ, σαν πάντοτε, γενναίος.
Θυμάσαι, που ταξίδια ονειρευόμουνα
κι είχα ένα διαβήτη κι ένα χάρτη
και πάντα για να φύγω ετοιμαζόμουνα
κι όλο η μητέρα μου 'λεγε: Το Μάρτη...
Τώρα στο τζάμι ένα καράβι εσκάρωσα
κι ένα του Μαγκρ στιχάκι έχω σκαλίσει:
"Τι θλίψη στα ταξίδια κρύβεται άπειρη!"
Κι εγώ για ένα ταξίδι έχω κινήσει.
Να πεις στους φίλους χαιρετίσματα,
κι αν τύχει κι ανταμώσεις την Ελένη,
πως μ' ένα φορτηγό -πες της- μπαρκάρισα
και τώρα πια να μη με περιμένει...
Αλήθεια! Ο Χάρος ήθελα να 'ρχότανε
σαν ένας καπετάνιος να με πάρει
χτυπώντας τις βαριές πέτσινες μπότες του
κι ένα μακρύ τσιμπούκι να φουμάρει.
3
Αλέξη, νιώθω τώρα πως σ' εκούρασα.
Μπορεί κιόλας να σ' έκαμα να κλάψεις.
Δε θα 'βρεις, βέβαια, λόγια για μι' απάντηση.
Μα δε θα λάβεις κόπο να μου γράψεις...
Παραλληλισμοί
Τρία πράματα στον κόσμο αυτό, πολύ να μοιάζουν είδα.
Τα ολόλευκα μα πένθιμα σχολεία των Δυτικών,
των φορτηγών οι βρώμικες σκοτεινιασμένες πλώρες
και οι κατοικίες των κοινών, χαμένων γυναικών.
Έχουνε μια παράξενη συγγένεια και τα τρία
παρ' όλη τη μεγάλη τους στο βάθος διαφορά,
μα μεταξύ τους μοιάζουνε πολύ, γιατί τους λείπει
η κίνηση, η άνεση του χώρου και η χαρά.
Cambay's water
Στον Π.Π. Παναγιώτου
Φουντάραμε καραμοσάλι στο ποτάμι.
Είχε ο πιλότος μας το κούτελο βαμμένο
"κι αν λείψεις χίλια χρόνια θα σε περιμένω"
ωστόσο οι κάβοι σου σκληρύναν την παλάμη.
Θολά νερά και μίλια τέσσερα το ρέμα,
οι κούληδες τρώνε σκυφτοί ρύζι με κάρι,
ο καπετάνιος μας κοιτάζει το φεγγάρι,
που 'ναι θολό και κατακόκκινο σαν αίμα.
Το ρυμουλκό σφύριξε τρεις και πάει για πέρα,
σαράντα μέρες όλο εμέτραγες τα μίλια,
μ' απόψε -λέω- φαρμάκι κόμπρα είχες στα χείλια,
την ώρα που 'πες με θυμό: "Θα 'βγω άλλη μέρα..."
Τη νύχτα σου 'πα στο καμπούνι μια ιστορία,
την ίδια που όλοι οι ναυτικοί λένε στη ράδα,
τα μάτια σου τα κυβερνούσε σοροκάδα
κι όλο μουρμούριζες βραχνά: "Φάλτσο η πορεία..."
Ξημέρωσε κ' ήρθε ο φακίρης με τα φίδια,
η Μαχαράνα του Μαζόρ δε φάνηκε όμως!...
Μ' αισχρές κουβέντες τον επείραζε ο λοστρόμος
και του πετούσε απά στα φίδια του σκουπίδια.
Σαλπάρουμε! Μας περιμένουν στο Μπραζίλι.
Το πρόσωπό σου θα το μούσκεψε το αγιάζι.
Ζεστόν αγέρα κατεβάζει το μπουγάζι
μα ούτε φουστάνι στη στεριά κι ούτε μαντήλι.
4
Black and white
Στον
Μ. Καραγάτση
Του Άλμπορ το φανάρι πότε θα φανεί;
Οι μαθήτριες σχολάσανε του ωδείου.
Φωτεινές ρεκλάμες της οδού Σταδίου.
Γέφυρα βρεγμένη σκοτεινή.
Μάτι ταραγμένο μάταια σε κρατώ
στον καιρόν απάνω του Σιρόκου.
Δούλευε το φτυάρι, μαύρε του Μαρόκου
που μασάς βοτάνια για τον πυρετό.
Φεμινά!... Χορός των κεφαλών.
Κ' οι Ναγκό χορεύουν στην Ασία.
Σε πειράζει -μου 'πες- η υγρασία
κ' η παλιά σου αρρώστια της Τουλών.
Τζίντζερ, που κοιτάς με το γυαλί,
το φανάρι του Άλμπορ δεν εφάνη.
Βλέπω στο Λονδίνο εγώ τη Fanny
στο κρεβάτι σου άλλον να φιλεί.
Κρέας αλατισμένο του κουτιού.
Μύωπα καπετάνιο μου και γέρο,
ένα μαγικό σκονάκι ξέρω
τέλειο για την κόρη του ματιού.
Άναψε στη γέφυρα το φως.
Μέσα μου μιλεί ένας παπαγάλος
γέρος στραβομύτης και μεγάλος
μα γιομάτος πείρα και σοφός.
Μέσα μου βαθιές αναπνοές.
Του Κολόμβου ξύπνησαν οι ναύτες.
Όλες τις ρουκέτες τώρα καφ' τες
και Marconi στείλε το S.O.S.
Federico Garcia Lorca
Στο Θανάση Καραβία
Ανέμισες για μια στιγμή το μπολερό
και το βαθύ πορτοκαλί σου μεσοφόρι.
Αύγουστος ήτανε δεν ήτανε θαρρώ,
τότε που φεύγανε μπουλούκια οι Σταυροφόροι.
Παντιέρες πάγαιναν του ανέμου συνοδιά
και ξεκινούσαν οι γαλέρες του θανάτου.
Στο ρωγοβύζι ανατριχιάζαν τα παιδιά
κι ο γέρος έλιαζε ακαμάτης τ' αχαμνά του.
Του ταύρου ο Πίκασσο ρουθούνιζε βαριά
και στα κουβέλια τότε σάπιζε το μέλι.
Τραβέρσο ανάποδο - πορεία προς το Βοριά.
Τράβα μπροστά -ξοπίσω εμείς- και μη σε μέλλει.
Κάτου απ' τον ήλιο αναγαλλιάζαν οι ελιές
και φύτρωναν μικροί σταυροί στα περιβόλια.
5
Τις νύχτες στέρφες απομέναν οι αγκαλιές
τότες που σ' έφεραν, κατσίβελε, στη μπόλια.
Ατσίγγανε κι Αφέντη μου, με τι να σε στολίσω;
Φέρτε το μαυριτάνικο σκουτί το πορφυρό.
Στον τοίχο της Καισαριανής μας φέραν από πίσω
κ' ίσα έν' αντρίκιο ανάστημα ψηλώσαν το σωρό.
Κοπέλες απ' το Δίστομο φέρτε νερό και ξίδι.
Κι απάνω στη φοράδα σου δεμένος σταυρωτά
σύρε για κείνο το στερνό στην Κόρδοβα ταξίδι,
μέσ' απ' τα διψασμένα της χωράφια τ' ανοιχτά.
Βάρκα του βάλτου ανάστροφη, φτενή, δίχως καρένα.
Σύνεργα που σκουριάζουνε σε γύφτικη σπηλιά.
Σμάρι κοράκια να πετάν στην έρημην αρένα
και στο χωριό ν' ουρλιάζουνε τη νύχτα εφτά σκυλιά.
Λύχνος του Αλαδδίνου
Στο Ν. Χατζηκυριάκο - Γκίκα
Την ανεξήγητη γραφή να λύσω πολεμώ
που σου χαράξαν πειρατές Κινέζοι στις λαγόνες.
Γυμνοί με ξύλινους φαλλούς τριγύρω στο λαιμό,
μας σπρώχναν προς τη θάλασσα με τόξα οι Παταγόνες.
Κόκκαλο ρίξε στο σκυλί το μαύρο που αλυχτά
και στείλε τη "φιγούρα" μας στον πειρατή ρεγάλο.
Πες μου, που βρέθηκε η στεριά στου πέλαου τ' ανοιχτά
και το δεντρί με το πουλί που κρώζει το μεγάλο;
Για το άστρο της Ανατολής κινήσαμε μικροί.
Πουλί, πουλάκι στεριανό, θάλασσα δε σου πρέπει!
Και σε που σε φυτέψαμε, παιδί, στο Κονακρί,
με γράμμα συμβουλευτικό της μάνας σου στην τσέπη.
Του ναύτη δος του στη στεριά κρεβάτι, και να πιει.
-Όλο τον κόσμο γύρισες, μα τίποτα δεν είδες...-
Μες στο μετάξι κρύβονταν της Ίντιας οι σκορπιοί
κ' έφερνε ο αγέρας της νοτιάς στην πλώρη άμμο κι ακρίδες.
Σημάδι μαύρο απόμεινε κι ας έσπασε ο χαλκάς.
-Στην αγορά του Αλιτζεριού δεμένη να σε σύρω.-
Και πήδηξ' ο μικρός θεός μια νύχτα, των Ινκάς,
στου Αιγαίου τα γαλανά νερά, δυο μίλια όξω απ' τη Σκύρο.
Μεσάνυχτα και ταξιδεύεις δίχως πλευρικά!
Σκιάζεσαι μήπως στο γιαλό τα φώτα σε προδίνουν,
μα πρύμα πλώρα μόνο εσύ πατάς στοχαστικά,
κρατώντας στα χεράκια σου το λύχνο του Αλαδδίνου.

Τριγυριστής της Ινδικής στα νιάτα του ο Κοσμάς,
πίστεψε στα γεράματα πως θα καλογερέψει.
Κυρά θαλασσοθάνατη, στα χέρια του έχεις ρέψει,
που στα στερνά τα μάρανε το αλέτρι κι ο κασμάς.
Όπου έφτασες, κάθε χρονιά θερίζουν τρεις φορές.
Την Ταπροβάνη εδιάλεξε κι είχες καιρό ποδίσει.
Τώρα μασάς αμύγδαλα και προσφορές ξερές,
και το λιβάνι οσμίζεσαι που μοιάζει με χασίσι.
Εκεί, Ταμίλες χαμηλές που εμύριζαν βαριά,
Σιγκαλινές με στήθη ορθά, τριγύρω σου λεφούσια.
Εδώ λυγίζεις το κορμί με τ' αχαμνά μεριά
και προσκυνάς τη Δέσποινα τη Γαλακτοτροφούσα.
Πήγες εκεί που εδίδασκε το πράσινο πουλί,
όπου της μάγισσας ο γιος θ' αντάμωνε το στόλο.
Έλυνε κείνος με σπαθί όσα η γραφή διαλεί.
Μα εσύ ξηγάς τα αινίγματα καινούργιων Αποστόλων.
Μπροστά σου τρεις ελέφαντες ντυμένοι στα χρυσά,
όξω απ' του Βούδα τη σπηλιά, ψηλά στην Κουρνεβάλα.
Τώρα σκοντάφτεις, Γέροντα, στου δρόμου τα μισά
και πας για να λειτουργηθείς σε γάιδαρο καβάλα.
Μαζεύει ο ναύτης τον παρά κουκί με το κουκί
και πολεμά σε ψήλωμα να στήσει το αγκωνάρι.
Άλλοι σαλπάρουν Αύγουστο για Νότιο Σινική
και το γλεντάν στο Βοθνικό, Δεκέμβρη και Γενάρη.
Όταν πιστεύω θάλασσα μονάχα και βυθό
και προσκυνάω για κόνισμα έναν παλιό αστρολάβο,
πες μου, στην άγια πίστη σου, πώς να προσευχηθώ;
σε ποιον να ξομολογηθώ και πού να μεταλάβω;
Ο Θεός είναι πανάγαθος, Κοσμά, και συχωρά,
όμως γδικιέται αμείλιχτος ο γέρο-Ποσειδώνας.
Το 'δανε λένε βουτηχτές: του σαλαχιού η ουρά
να γαργαλάει, στα χαμηλά, τα χείλια της στρειδώνας.
s/s Apollonia 1967

Ήτανε ντάλα μεσημέρι κι έδειξε μεσάνυχτα.
Έλεγε η μάνα του παιδιού: "Καμάρι μου, κοιμήσου".
Όμως τα μάτια μείνανε του καθενός ορθάνοιχτα
τότε που η ώρα ζύγιαζε με ατσάλι το κορμί σου.
Λεφούσι ο άσπρος μέρμηγκας, σύννεφο η μαύρη ακρίδα.
Όμοια με τις Μανιάτισσες μοιρολογούν οι Σχόλες.
Λάκισε ο φίλος, ο αδερφός. Πού μ' είδες και πού σ' είδα;
Φυλάει το αλώνι ο Σφακιανός κι ο Αρίδα την κορίδα.
7
Ποιος το 'λεγε, ποιος το 'λπιζε και ποιος να το βαστάξει.
Αλάργα φεύγουν τα πουλιά και χάσαν τη λαλιά τους.
Θερίζουν του προσώπου σου το εβένινο μετάξι
νεράιδες και το υφαίνουνε να δέσουν τα μαλλιά τους.
Πάνθηρας ακουρμάζεται, θωράει και κοντοστέκει.
Γλείφει τα ρόδα απ' τις πληγές, μεθάει και δυναμώνει.
Ξέρασε η γη τα σπλάχνα της και πήδησαν δαιμόνοι.
Σφυρί βαράει με δύναμη, μένει βουβό το αμόνι.
Πυγολαμπίδες παίζουνε στα μάτια τ' ανοιχτά.
Στ' όμορφο στόμα σου κοιμήθηκε ένας γρύλος.
Πέφτει απ' τα χείλη σου, που ακόμα είναι ζεστά,
ένα σβησμένο cigarillos.
Τ' όνειρο πάει με τον καπνό στον ουρανό,
έσμιξε πια με το καράβι του συννέφου.
Το φως γεννιέται από παντού μα είναι αχαμνό
και τα σκοτάδια το ξεγνέθουν και σου γνέφουν.
Χοσέ Μαρτί, (Κόνδορας πάει και χαμηλώνει,
περηφανεύεται, ζυγιάζεται, θυμάται.
Με τα φτερά του θα σκοτείνιαζ' ένα αλώνι.)
απόψε οι δυο συντροφιαστοί θα πιείτε μάτε.
Φτάνει ο Μπολίβαρ καβαλώντας το σαϊτάρι.
Παραμονεύει ορθή κουλέμπρα γκαστρωμένη.
Βότανα τρίβει η Περουβάνα σε μορτάρι
και μασουλάει φαρμακωμένο μανιτάρι.
Του Λόρκα η κόκκινη φοράδα χλιμιντράει,
μ' αυτός μπλεγμένος στα μετάξινα δεσμά του.
Μακρύ κιβούρι με τον πέτρινο κασμά του
σενιάρει ο φίλος και στο μπόι σου το μετράει.
Γέροντας ναύτης με τα μούτρα πισσωμένα
βάρκα φορτώνει με την πιο φτηνή πραμάτεια.
Έχει τα χέρια από καιρό ψηλά κομμένα.
Κι ήθελε τόσο να σου σφάλαγε τα μάτια.

Τράνταζε σαν από σεισμό συθέμελα ο Χορτιάτης
κι ακόντιζε μηνύματα με κόκκινη βαφή.
Γραφή από τρεις και μου 'γινες μοτάρι και καρφί.
Μα έριχνε η Τούμπα, σε διπλό κρεβάτι, τα χαρτιά της.
Τη μάκινα για τον καπνό και το τσιγαροχάρτι
την έχασες, την ξέχασες, τη χάρισες αλλού.
Ήτανε τότε που έσπασε το μεσιανό κατάρτι.
Τα ψέματα του βουτηχτή, του ναύτη, του λωλού.
Και τι δεν έχω υποσχεθεί και τι δεν έχω τάξει,
μα τα σαράντα κύματα μου φταίνε και ξεχνω
-της Άγρας τα μακριά σαριά, του Σάντουν το μετάξι-
και τα θυμάμαι μόλις δω αναθρώσκοντα καπνό.
8
Το δαχτυλίδι που 'φερνα μου το 'κλεψε η Οράγια.
Τον παπαγάλο -μάδησε κι έπαψε να μιλεί.
Ας εκατέβαινε έστω μια, στο βίρα, στα μουράγια,
κι ας κοίταζε την άγκυρα μονάχα, που καλεί.
Τίποτα στα χεράκια μου, μάνα μου, δε φτουράει-
έρωτας, μαλαματικά, ξόμπλια και φυλαχτά.
Σιχαίνομαι το ναυτικό που εμάζεψε λεφτά.
Εμούτζωσε τη θάλασσα και τηνε κατουράει.
Της Σαλονίκης μοναχά της πρέπει το καράβι.
Να μην τολμήσεις να τη δεις ποτέ από τη στεριά.
Κι αν κάποια στην Καλαμαριά πουκάμισο μου ράβει,
μπορεί να 'ρθω απ' τα πέλαγα με τη φυρονεριά.

Αγνάντευε απ' το κάσσαρο τη θάλασσα ο "Πυθέας"
κι όλο δεξιά κι αριστερά σκουντούφλαγε βαριά.
Κι απάνω στο άρμπουρο, ο μουγγός, ο γιος της Δωροθέας,
είχε κιαλάρει δυο γυμνές γυναίκες στη στεριά.
Τότε στην Πίντα κλέψαμε του Αζτέκου την κορνιόλα.
Τραγίσιο δέρμα το κορμί και μέσαθε πουρί.
Φορτίο ποντίκια και σκορπιοί τσιφάρι, στα πανιόλα.
Στο Πάλος κουβαλήσαμε το αγιάτρευτο σπυρί.
Και προσκυνώντας του μεγάλου Χάνου τ' αποκείνα
καβάλα στις μικρόσωμες Κινέζες στις πιρόγες,
-μετάξι ανάριο τρίχωμα, τριανταφυλλένιες ρώγες-
φέραμε κείνον τον κλεμμένο μπούσουλα απ' την Κίνα.
Δεμένα τα ποδάρια μας στου Πάπα τις γαλέρες
κουρσεύαμε του ωκεανού τα πόρτα ή τα μεσόγεια.
Σπέρναμε όπου περνούσαμε πανούκλα και χολέρα
μπερδεύοντας με το τρελό μας σπέρμα όλα τα σόγια.
Όπου γυναίκα, σε ναούς, καλύβα ή σε παλάτι,
σε κάσες με μπαχαρικά ή πίσω από βαρέλια,
μας καθαρίζαν τις παλιές πληγές από το αλάτι,
πότε ντυμένες στα χρυσά και πότε στα κουρέλια.
Απίκου πάντα οι άγκυρες και οι κάβοι πάντα ντούκια.
Ορθοί πάντα κι αλύγιστοι στην ανεμορριπή,
μασώντας, σαν τα ζωντανά, μπανάνες και φουντούκια,
κατάβαθα πιστεύοντας: αμάρτημα η ντροπή.
Στα όρτσα να προλάβουμε. Τραβέρσο και προχώρα.
Να πάμε να προλάβουμε την τελευταία ριξιά
σε κείνη την απίθανη σ' όλο τον κόσμο χώρα
που τα κορίτσια το 'χουνε στα δίπλα ή και λοξά. 

Οι Γιαπωνέζοι ναυτικοί, προτού να κοιμηθούν,
βρίσκουν στην πλώρη μια γωνιά που δεν πηγαίνουν άλλοι
κι ώρα πολλή προσεύχονται, βουβοί, γονατιστοί
μπρος σ' ένα Βούδα κίτρινο που σκύβει το κεφάλι.
Κάτι μακριά ως τα πόδια τους φορώντας νυχτικά,
μασώντας οι ωχροκίτρινοι μικροί κινέζοι ρύζι,
προφέρουνε με την ψιλή φωνή τους προσευχές
κοιτάζοντας μια χάλκινη παγόδα που καπνίζει.
Οι Κούληδες με τη βαριά ωχροκίτρινη μορφή
βαστάν σκυφτοί τα γόνατα κοιτώντας πάντα κάτου,
κι οι Αράπηδες σιγοκουνάν το σώμα ρυθμικά,
κατάρες μουρμουρίζοντας ενάντια του θανάτου.
Οι Ευρωπαίοι τα χέρια τους κρατώντας ανοιχτά,
εκστατικά προσεύχονται γεμάτοι από ικεσία,
και ψάλλουνε καθολικές ωδές μουρμουριστά,
που εμάθαν όταν πήγαιναν μικροί στην εκκλησία.
Και οι Ελληνες, με τη μορφή τη βασανιστική,
από συνήθεια κάνουνε, πριν πέσουν , το σταυρό τους
κι αρχίζοντας με σιγανή φωνή ''Πάτερ ημών...''
το μακρουλό σταυρώνουνε λερό προσκέφαλό τους.

Να ζείς στην ίδια πολιτεία παντοτινά
και να 'χεις των αναχωρήσεων τη μανία,
μα φεύγοντας απ' το γραφείο τα βραδινά
να κάνεις οφθαλμοπορνεία στα καφενεία.
Αλλοτες είχαμε τα πλοία κρυφό σκοπό,
μα ο κόσμος έγινε σαν αδειανή φυλλάδα,
είναι τι ίδιο πιά να μένεις στην Ελλάδα
με το να ταξιδεύεις στο Fernando Po.
Τα φορτηγά είναι κακοτάξιδα κι αργούν,
μες στα ποστάλια πλήττεις βλέποντας τουρίστες,
το να φορτώνεις μήνες ρύζια στο Ραγκούν
είν' ένα πράγμα που σκοτώνει τους αρτίστες.
Οι πόλοι γίνανε σε μας πολύ γνωστοί,
θαυμάσαμε πολλές φορές το Βόρειο Σέλας
κι έχουν οι πάγοι χρόνια τώρα σκεπαστεί
από αδειανά κουτιά σπανιόλικης σαρδέλλας.
Στην Ταϊτή έζησε μήνες κι ο Λοτί,
αν πας λιγάκι παρακάτου, στις Μαρκίζες,
που άλλοτες τρώγανε μπανάνες κι άγριες ρίζες,
καλλυντικά τώρα πουλάνε του Coty.
Οι Γιαπωνέζες, τα κορίτσια στη Χιλή,
κι οι μαύρες του Μαρόκου που πουλάνε μέλι,
έχουν σαν όλες τις γυναίκες τα ίδια σκέλη
και δίνουν με τον ίδιο τρόπο το φιλί.
Η αυτοκτονία, προνόμιο πιά στα θηλυκά-
κάποτε κάναμε κι εμείς αυτή τη σκέψη.
Πεθαίνεις πιό σιγά με τα ναρκωτικά,
μα τελευταία κι αυτά τάχουν νοθέψει.



Επεσε το πούσι αποβραδύς
- το καραβοφάναρο χαμένο -
κ' έφτασες χωρίς να σε προσμένω
μες στην τιμονιέρα να με δεις.
Κάτασπρα φοράς κι έχεις βραχεί,
πλέκω σαλαμάστρα τα μαλλιά σου.
Κάτου στα νερά του Port Pegassu
βρέχει πάντα τέτοιαν εποχή.
Μας παραμονεύει ο θερμαστής
με τα δυό του πόδια στις καδένες.
Μη κοιτάς ποτέ σου τις αντέννες
με την τρικυμία, θα ζαλιστείς.
Βλαστημά ο λοστρόμος τον καιρό
κ' είν' αλάργα τόσο η Τοκοπίλλα.
Από να φοβάμαι και να καρτερώ,
κάλλιο περισκόπιο και τορπίλλα.
Φύγε! Εσέ σου πρέπει στέρεα γη.
Ηρθες να με δεις κι όμως δε μ' είδες
έχω απ' τα μεσάνυχτα πνιγεί
χίλια μίλια πέρ' απ' τις Εβρίδες.
Τοπωνύμια:
Port Pegassu: κόλπος στα Ν του νησιού Στιούαρτ στη Ν. Ζηλανδία
Τοκοπίλλα: λιμάνι στη Χιλή
Εβρίδες: αρχιπέλαγος Δ της Σκωτίας

11
Φουντάραμε καραμοσόλι στο ποτάμι.
Είχε ο πιλότος μας το κούτελο βαμμένο
''κι αν λείψεις χίλια χρόνια θα σε περιμένω''
ωστόσο οι κάβοι σου σκληρύναν την παλάμη.
Θολά νερά και μίλια τέσσερα το ρέμα,
οι κούληδες τρώνε σκυφτοί ρύζι με κάρι,
ο καπετάνιος μας κοιτάζει το φεγγάρι,
που ' ναι θολό και κατακόκκινο σαν αίμα.
Το ρυμουλκό σφύριξε τρεις και πάει γιά πέρα,
σαράντα μέρες όλο εμέτραγες τα μίλια,
μ' απόψε-λέω- φαρμάκι κόμπρα είχες στα χείλια,
την ώρα που είπες με θυμό: ''θα βγω άλλη μέρα...''
Τη νύχτα σου 'πα στο καμπούνι μιά ιστορία,
την ίδια που όλοι οι ναυτικοί λένε στη ράδα,
τα μάτια σου τα κυβερνούσε σοροκάδα
κι όλο μουρμούριζες βραχνά : ''Φάλτσο η πορεία...''
Ξημέρωσε κι ήρθε ο φακίρης με τα φίδια,
η μαχαράνα του Μυζόρ δε φάνηκε όμως!...
Μ' αισχρές κουβέντες τον επείραζε ο λοστρόμος
και του πετούσε απά στα φίδια του σκουπίδια.
Σαλπάραμε! Μας περιμένουν στο Μπραζίλι.
Το πρόσωπό σου θα το μούσκεψε τ' αγιάζι.
Ζεστόν αέρα κατεβάζει το μπουγάζι,
μα ούτε φουστάνι στη στεριά κι ούτε μαντήλι.

Στο κορίτσι απο το Βόλο
Μπάσσες στεριές, ήλιος πυρρός και φοινικιές,
ένα πουλί που ακροβατεί στα παταράτσα.
Γνέφουνε δυό στιγματισμένα μαύρα μπράτσα,
που αρρώστειες τα 'χουνε τσακίσει τροπικές.
Παντιέρα κίτρινη- σημάδι του νερού.
Φούντο τις δύο και πρίμα βρέξε το πινέλο.
Τα δυό φανάρια της νυχτός. Κι ο Pisanello
ξεθωριασμένος απ' το κύμα του καιρού.
Το καταντί... Το καραντί θα μας μπατάρει.
Σάπια βρεχάμενα, τσιμέντα και σκουριά.
Απο νωρίς, δεξιά στη μάσκα την πλωριά,
κοιμήθηκεν ο καρχαρίας που πιλοτάρει.
Ορντινα δίνει ο παπαγάλος στον ιστό,
όπως και τότε απ' του Κολόμπου την κουκέτα.
Χρόνια προσμένω να τυλίξεις τη μπαρκέτα,
χρόνια προσμένω τη στεριά να ζαλιστώ.
Φωτιές ανάβουνε στην άμμο ιθαγενείς
κι αχός μας φτάνει καθώς παίζουν τα οργανά τους.
Της θάλασσας κατανικώντας τους θανάτους
στην ανεμόσκαλα σε θέλω να φανείς.
Φύκια μπλεγμένα στα μαλλιά, στο στόμα φύκια.
Ετσι ως κοιμήθηκες γιά πάντα στα βαθιά
κατάστιχτη, πελεκημένη από σπαθιά,
διπλά φορώντας των Ινκάς τα σκουλαρίκια.

Εβραζε το κύμα του γαρμπή.
Ημαστε σκυφτοί κι οι δυό στο χάρτη,
γύρισες και μού 'πες πως το Μάρτη
σ' άλλους παραλλήλους θα 'χεις μπει.
Κούλικο στο στήθος σου τατού,
που όσο κι αν το καις δε λέει να σβήσει.
Είπαν πως την είχες αγαπήσει
σε μιά κρίση μαύρου πυρετού.
Βάρδια πλάι σε κάβο φαλακρό
κι ο Σταυρός του Νότου με τα στράλια.
Κομπολόι κρατάς από κοράλλια
κι άκοπο μασάς καφέ πικρό.
Το Αλφα του Κενταύρου μιά νυχτιά
με το παλινώριο πήρα κάτου.
Μου 'πες με φωνή ετοιμοθανάτου:
"Να φοβάσαι τ' άστρα του Νοτιά".
Αλλοτε απ' τον ίδιο ουρανό
έπαιρνες, τρεις μήνες στην αράδα,
με του καπετάνιου τη μιγάδα,
μάθημα πορείας νυχτερινό.
Σ' ένα μαγαζί του Nossi Be
πήρες το μαχαίρι, δυό σελλίνια,
μέρα μεσημέρι απά στη λίνια
ξάστραψε σα φάρου αναλαμπή. 
Κάτου στις αχτές της Αφρικής
πάνε χρόνια τώρα που κοιμάσαι.
Τα φανάρια πιά δεν τα θυμάσαι
και τ' ωραίο γλυκό της Κυριακής.


13
Τρελός Μουσώνας ράγισε μεσονυχτίς τα ρέλια.
Στο χέρι σου χλωρό κλαρί, χαρτί κι ένα φτερό.
Τέσσεροι κάμανε καιροί τα ρούχα σου κουρέλια.
Να σε σκεπάσω θέλησα, γλιστράς και δε μπορώ.
Κοράλλι ο κατραμόκωλος βαστάει να σε φιλέψει.
Γιατί μπήγεις τα νύχια σου στη σάπια κουπαστή;
Είν' ένα φάδι αθώρητο και μου μποδάει τη βλέψη.
Γαλάζιο βλέπω μοναχά, γαλάζιο και σταχτί.
Παρακαλώ σε κάθησε να ξημερώσει κάπως.
Χρώμα να βρώ, το πράσινο και τίντες μυστικές.
Κι απέ, το θρύλο να σου πω που μου 'πε μαύρος κάπος
τη νύχτα που μας έγλειφε φωτιά στο Μαρακές.
Ακόμη ξέρω τον αρχαίο σκοπό του Μινικάπε,
τη φοινικιά που ζωντανή θρηνεί στο Παραμέ.
Μα ένα πουλί μου μύνησε πως κάποιος άλλος σ' τα 'πε
κάποιος , που ξέρει να ιστορά καλύτερα από με.
Κάματος είναι που μιλά στενόχωρα και κάψα.
Πεισματική, και πέταξες χαρτί,φτερό,κλαδί,
όμως δεν είμαστε παιδιά να πιάσουμε την κλάψα.
Τι θά 'δινα - ''Πάψε, Σεβάχ'' - για να 'μουνα παιδί!
Αυγή, ποιός δαίμονας Ινδός σου μόλεψε το χρώμα;
Γυρίζει ο ναύτης τον τροχό κι ο γύφτος τη φωτιά.
Και μεις, που κάμαμε πετσί την καραβίσια βρώμα,
στο πόρτο θα κερδίσουμε και πάλι στα χαρτιά.

Ητανε ντάλα μεσημέρι κι έδειξε μεσάνυχτα.
Ελεγε η μάνα του παιδιού: ''Καμάρι μου, κοιμήσου''.
Ομως τα μάτια μείνανε του καθενός ορθάνοιχτα
τότε που η ώρα ζύγιαζε με ατσάλι το κορμί σου.
Λεφούσι ο άσπρος μέρμυγκας, σύννεφο η μαύρη ακρίδα.
Ομοια με τις Μανιάτισσεσ μοιρολογούν οι Σχόλες.
Λάκισε ο φίλος, ο αδελφός. Που μ' είδες και που σ' είδα;
Φυλάει το αλώνι ο Σφακιανός κι ο Αρίδα την κορίδα.
Ποιός το 'λεγε, ποιός το 'λπιζε και ποιός να το βαστάξει;
Αλάργα φεύγουν τα πουλιά και χάσαν τη λαλιά τους.
Θερίζουν του προσώπου σου το εβένινο μετάξι
νεράιδες και το υφαίνουνε να δέσουν τα μαλλιά τους.
Πάνθηρας ακουρμάζεται, θωράει και κοντοστέκει.
Γλείφει τα ρόδα απ' τις πληγές, μεθάει και δυναμώνει.
Ξέρασε η γη τα σπλάχνα της και πήδησαν δαιμόνοι.
Σφυρί βαρεί με δύναμη, μένει βουβό το αμόνι.
Πυγολαμπίδες παίζουνε στα μάτια τ' ανοιχτά.
Στ' όμορφο στόμα σου κοιμήθηκε ένας γρύλλος.
Πέφτει απ' τα χείλη σου , που ακόμα είναι ζεστά,
ένα σβησμένο cigarillos.
Τ' όνειρο πάει με τον καπνό στον ουρανό,
έσμιξε πιά με το καράβι του συννέφου.
Το φως γεννιέται από παντού μα είναι αχαμνό
και τα σκοτάδια το ξεγνέθουν και σου γνέφουν.
Χοσέ Μαρτί, (Κόνδορας πάει και χαμηλώνει,
περηφανεύεται, ζυγιάζεται, θυμάται.
Με τα φτερά του θα σκοτείνιαζ' ένα αλώνι.)
απόψε οι δύο συντροφιαστοί θα πιείτε μάτε.
Φτάνει ο Μπολίβαρ καβαλωντας το σαϊτάρι.
Παραμονεύει ορθή κουλέμπρα γκαστρωμένη.
14
Βότανα τρίβει η Περουβάνα σε μορτάρι
και μασουλάει φαρμακωμένο μανιτάρι.
Του Λόρκα η κόκκινη φοράδα χλιμιντράει,
μ' αυτός μπλεγμένος στα μετάξινα δεσμά του.
Μακρύ κιβούρι με τον πέτρινο κασμά του
σενιάρει ο φίλος και στο μπόι σου το μετράει.
Γέροντας ναύτης με τα μούτρα πισσωμένα
βάρκα φορτώνει με την πιό φτηνή πραμάτεια.
Εχει τα χέρια από καιρό ψηλά κομμένα.
Κι ήθελε τόσο να σου σφάλαγε τα μάτια.

Τράνταζε σαν από σεισμό συθέμελα ο Χορτιάτης
κι ακόντιζε μυνήματα με κόκκινη βαφή.
Γραφή από τρείς και μούγινες μορτάρι και καρφί.
Μα έριχνε η Τούμπα, σε διπλό κρεβάτι, τα χαρτιά της.
Τη μάκινα γιά τον καπνό και το τσιγαροχάρτι
την έχασες, την ξέχασες, τη χάρισες αλλού.
Ητανε τότε που έσπασε το μεσιανό κατάρτι.
Τα ψέματα του βουτηχτή, του ναύτη, του λωλού.
Και τι δεν έχω υποσχεθεί και τι δεν έχω τάξει,
με τα σαράντα κύματα μου φταίνε και ξεχνώ
- της Αγρας τα μακριά σαριά, του Σάντουν το μετάξι -
και τα θυμάμαι μόλις δω αναθρώσκοντα καπνό.
Το δαχτυλίδι που 'φερνα μου το 'κλεψε η Οράγια.
Τον παπαγάλο - μάδησε κι έπαψε να μιλεί.
Ας εκατέβαινε έστω μιά στο βίρα, στα μουράγια,
κι ας κοίταζε την άγκυρα μονάχα, που καλεί.
Τίποτα στα χεράκια μου, μάνα μου, δε φτουράει -
έρωτας, μαλαματικά, ξόμπλια και φυλαχτά.
Σιχαίνομαι το ναυτικό που εμάζεψε λεφτά.
Εμούτζωσε τη θάλασσα και τηνε κατουράει.
Της Σαλονίκης μοναχά της πρέπει το καράβι.
Να μην τολμήσεις να τη δεις ποτέ από τη στεριά.
Κι αν κάποια στην Καλαμαριά πουκάμισο μου ράβει,
μπορεί να 'ρθω απ' τα πέλαγα με τη φυρονεριά.


Ξέχασα κείνο το μικρό κορίτσι από το Αμόι
και τη μουλάτρα που έζεχνε κρασί στην Τενερίφα
τον έρωτα, που αποτιμάει σε ξύλινο χαμώι,
και τη γριά που μέτραγε με πόντους την ταρίφα.
Το βυσσινί του Τισιανού και του περμαγγανάτου,
και τα κρεβάτια ξέχασα τα σαραβαλιασμένα
με τα λερά σεντόνια τους τα πολυκαιριασμένα,
για το κορμί σου, που έδιωχνε το φόβο του θανάτου.
Ο,τι αγαπούσα αρνήθηκα γιά το πικρό σου αχείλι:
τον τρόμο που δοκίμαζα πηδώντας το κατάρτι,
το μπούσουλα, τη βάρδια μου και την πορεία στο χάρτη,
για ένα δυσεύρετο μικρό θαλασσινό κοχύλι.
Τον πυρετό στους τροπικούς, του Rio τη μαλαφράντζα,
την πυρκαγιά που ανάψαμε μιά νύχτα στο Μανάο.
Τη μαχαιριά που μού 'δωσε ο Μαγιάρος στην Κωστάντζα
και ''σε πονάει με τη νοτιά;'' - Οχι, απ' αλλού πονάω.
Του τρατολόγου τον καϋμό, του ναύτη την ορφάνεια,
του καραβιού που κάθησε την πλώρη τη σπασμένη.
Τις ξεβαμμένες στάμπες μου, που 'χα για περηφάνεια,
γιά σένα, που σαλπάρισες, γολέτα αρματωμένη.
15
Τι να σου τάξω, ατίθασο παιδί, να σε κρατήσω;
Παρηγοριά μου ο σάκος μου, σ' Αμερική κι Ασία.
Σύρμα που εκόπηκε στα δυό και πως να το ματίσω;
Κατακαϋμένε, η θάλασσα μισάει την προδοσία.
Κατέβηκε ο Πολύγυροσ και γίνηκε λιμάνι.
Λιμάνι κατασκότεινο, στενό, χωρίς φανάρια,
απόψε που αγκαλιάστηκαν Εβραίοι και Μουσουλμάνοι
και ταξιδέψαν τα νησιά στον πόντο, τα Κανάρια.
Γέρο, σου πρέπει μοναχά το σίδερο στα πόδια,
δυό μέτρα καραβόπανο, και αριστερά τιμόνι.
Μια μέδουσα σ' αντίκρυσε γαλάζια και σιμώνει
κι ένας βυθός που βόσκουνε σαλάχια και χταπόδια.

Νανούρισμα για μωρά και γιά γέρους
Πρώτη μέρα του Μαγιού
πάει το clipper του τσαγιού.
Να προλάβει τη Σαγκάη,
να φορτώσει το άσπρο τσάι.
Μα στου νότου τα νησιά,
στο στενό του Μακασάρ,
το κουρσεύουν πειρατές,
και δε γύρισε ποτές.
Στέρνουν ένα μπριγκαντίνι,
όλο ασένιο, στο καντίνι.
Μα όξω από τη Βαρκελώνα
το μπατάρει μιά χελώνα,
μια χελώνα θηλυκιά,
γκαστρωμένη και κακιά.
Μα ένας Κεφαλλονίτης,
κειοπίσω απ' τη Δολίχα,
τραμπάκουλο αρματώνει
και το βαφτίζει Τρίχα.
Καβατζάρει το Σχινάρι,
τονε κλαίγαν κι οι γαϊδάροι.
Βγαίνει από τη Τζιμπεράλτα
δίχως μπούσουλα και χάρτα.
Οξω απ' τη Μαδαγασκάρη
ο καιρός έχει λασκάρει.
Κατεβάζει τα πινά του
και ψειρίζει τ' αχαμνά του.
Τονε πιάνουνς κουρσάροι
μα τους τάραξε στο ζάρι.
Μαχαιρώνει τη χελώνα
και ξορκίζει τον κυκλώνα.
Αριβάρει στο Μακάο
μ' ένα φόρτωμα κακάο.
Ομως βρέθηκε στ' αμπάρι
όλο φούντα και μπουμπάρι.
Αφού το μοσκοπούλησε
στη λίρα κολυμπάει
Τσου χαιρετάει κινέζικα
και παει για τη Μπομπάη.
Τονε πιάνουν Μουσουλμάνοι
του φορέσανε καφτάνι.
Τον βαφτίζουν Μουχαμέτη
και του κάνουνε σουνέτι.
Τσου μαθαίνει σκορδαλιά
και τον κάνουν βασιλιά.
Το 'σκασε νύχτα με μουσώνα
μ' όλο το βιός σε μιά κασώνα.
Το μωρό μας με κλωτσάει.
''Τι θα γίνει με το τσάι;
Πνίξε πιά το βασιλιά!''
Α, το πίνουν οι Κινέζοι
σιωπηλοί γουλιά γουλιά.

16
Επιστροφή στον κατάλογο - Επόμενο
Απάνω μου έχω πάντοτε στη ζώνη μου σφιγμένο
ένα μικρό αφρικάνικον ατσάλινο μαχαίρι
-- όπως αυτά που συνηθούν και παίζουν οι Αραπάδες --
που από ένα γέρον έμπορο τ' αγόρασα στ' Αλγέρι.
Θυμάμαι, ως τώρα νά 'τανε, το γέρο παλαιοπώλη,
όπου έμοιαζε με μιάν παλιάν ελαιογραφία του Γκόγια,
ορθόν πλάι σε μακριά σπαθιά και σε στολές σχισμένες,
να λέει με μιά βραχνή φωνή τα παρακάτου λόγια :
"Ετούτο το μαχαίρι εδώ που θέλεις ν' αγοράσεις
με ιστορίες αλλόκοτες ο θρύλος το 'χει ζώσει,
κι όλοι το ξέρουν πως αυτοί που κάποια φορά το 'χαν,
καθένας κάποιον άνθρωπο δικό του έχει σκοτώσει.
Ο δον Μπαζίλιο σκότωσε μ' αυτό την Δόνα Τζούλια,
την όμορφη γυναίκα του, γιατί τον απατούσε.
Ο Κόντε Αντόνιο, μιά βραδιά, το δύστυχο αδερφό του
με το μαχαίρι τούτο εδώ κρυφά δολοφονούσε.
Ενας Αράπης τη μικρή ερωμένη του από ζήλεια
και κάποιος ναύτης Ιταλός ένα Γραικό λοστρόμο.
Χέρι σε χέρι ξέπεσε και στα δικά μου χέρια.
Πολλά έχουν δει τα μάτια μου, μ' αυτό μου φέρνει τρόμο.
Σκύψε και δες το, μι' άγκυρα κι ένα οικόσημο έχει,
είν' αλαφρή, για πιάσε το, δεν πάει ούτε ένα κουάρτο,
μα εγώ θα σε συμβούλευα κάτι άλλο ν' αγοράσεις."
-- Πόσο έχει; -- Μόνο φράγκα εφτά. Αφού το θέλεις, πάρ' το.
Ενα στιλέτο έχω μικρό στη ζώνη μου σφιγμένο,
που ιδιοτροπία μ' έκανε και τό 'καμα δικό μου·
κι αφού κανένα δε μισώ στο κόσμο να σκοτώσω,
φοβάμαι μη καμιά φορά το στρέψω στον εαυτό μου ...

Επεσε το πούσι αποβραδίς
-- το καραβοφάναρο χαμένο --
κ' έφτασες χωρίς να σε προσμένω
μές στην τιμονιέρα να με δείς.
Κάτασπρα φοράς κ' έχεις βραχεί,
πλέκω σαλαμάστρα τα μαλλιά σου.
Κάτου στα νερά του Port Pegassu
βρέχει πάντα τέτοιαν εποχή.
Μας παραμονεύει ο θερμαστής
με τα δυό του πόδια στις καδένες.
Μην κοιτάς ποτέ σου τις αντένες
με την τρικυμία· θα ζαλιστείς.
Βλαστημά ο λοστρόμος τον καιρό
κ' είν' αλάργα τόσο η Τοκοπίλλα.
Από να φοβάμαι και να καρτερώ
κάλλιο περισκόπιο και τορπίλλα.
17
Φύγε! Εσέ σου πρέπει στέρεα γη.
Ηρθες να με δεις κι όμως δε μ' είδες
έχω απ' τα μεσάνυχτα πνιγεί
χίλια μίλια πέρ' απ' τις Εβρίδες.

Εβραζε το κύμα του γαρμπή.
Ημαστε σκυφτοί κ' οι δυό στο χάρτη·
γύρισες και μού 'πες πως το Μάρτη
σ' άλλους παραλλήλους θα 'χεις μπει.
Κούλικο στο στήθος σου τατού,
που όσο κι' αν το καις δε λέει να σβήσει.
Είπαν πως την είχες αγαπήσει
σε μια κρίση μαύρου πυρετού.
Βάρδια πλάι σε κάβο φαλακρό
κι ο Σταυρός του Νότου με τα στράλια.
Κομπολόι κρατάς από κοράλλια
κι άκοπο μασάς καφέ πικρό.
Το Αλφα του Κενταύρου μιά νυχτιά
με το παλλινώριο πήρα κάτου.
Μου 'πες με φωνή ετοιμοθανάτου:
Να φοβάσαι τ' άστρα του Νοτιά.
Αλλοτε απ' τον ίδιον ουρανό
έπαιρνες, τρείς μήνες στην αράδα,
με του καπετάνιου τη μιγάδα,
μάθημα πορείας νυχτερινό.
Σ' ένα μαγαζί του Nossi Be
πήρες το μαχαίρι, δυό σελλίνια,
μέρα μεσημέρι απά στη λίνια
ξάστραψε σα φάρου αναλαμπή.
Κάτου στις αχτές της Αφρικής
πάνε χρόνια τώρα που κοιμάσαι.
Τα φανάρια πια δεν τα θυμάσαι

Πρώτο ταξίδι έτυχε ναύλος για το Νότο,
δύσκολες βάρδιες, κακός ύπνος και μαλάρια.
Είναι παράξενα της Ιντιας τα φανάρια
και δεν τα βλέπεις, καθώς λένε, με το πρώτο.
Περ' απ' τη γέφυρα του Αδάμ, στη Νότιο Κίνα,
χιλιάδες παραλάβαινες τσουβάλια σόγια.
Μα ούτε στιγμή δεν ελησμόνησες τα λόγια
που σού 'πανε μια κούφιαν ώρα στην Αθήνα.
18
Στα νύχια μπαίνει το κατράμι και τ' ανάβει,
χρόνια στα ρούχα το ψαρόλαδο μυρίζει,
κι ο λόγος της μεσ' στο μυαλό σου να σφυρίζει,
"ο μπούσουλας είναι που στρέφει ή το καράβι;"
Νωρίς μπατάρισε ο καιρός κ' έχει χαλάσει.
Σκατζάρισες, μα σε κρατά λύπη μεγάλη.
Απόψε ψόφησαν οι δυό μου παπαγάλοι
κι ο πίθηκος πού 'χα με κούραση γυμνάσει.
Η λαμαρίνα!.. η λαμαρίνα όλα τα σβήνει!
Μας έσφιξε το Kuro Siwo σα μιά ζώνη
κ' εσύ κοιτάς ακόμη πάνω απ' το τιμόνι,
πως παίζει ο μπούσουλας καρτίνι με καρτίνι.

Θα μείνω πάντα ιδανικός κι ανάξιος εραστής
των μακρυσμένων ταξιδιών και των γαλάζιων πόντων,
και θα πεθάνω μια βραδιά, σαν όλες τις βραδιές,
χωρίς να σχίσω τη θολή γραμμή των οριζόντων.
Για το Μαδράς, τη Σιγγαπούρ, τ' Αλγέρι και το Σφαξ
θ' αναχωρούν σαν πάντοτε περήφανα τα πλοία,
κι εγώ, σκυφτός σ' ένα γραφείο με χάρτες ναυτικούς,
θα κάνω αθροίσεις σε χοντρά λογιστικά βιβλία.
Θα πάψω πιά για μακρινά ταξίδια να μιλώ,
οι φίλοι θα νομίζουνε πως τα 'χω πιά ξεχάσει,
κι η μάνα μου, χαρούμενη, θα λέει σ' όποιον ρωτά :
"Ηταν μιά λόξα νεανική, μα τώρα έχει περάσει . . . "
Μα ο εαυτός μου μιά βραδιάν εμπρός μου θα υψωθεί
και λόγο, ως ένας δικαστής στυγνός, θα μου ζητήσει,
κι αυτό το ανάξιο χέρι μου που τρέμει θα οπλιστεί,
θα σημαδέψει, κι άφοβα το φταίστη θα χτυπήσει.
Κι εγώ, που τόσο επόθησα μια μέρα να ταφώ
σε κάποια θάλασσα βαθιά στις μακρινές Ινδίες,
θα 'χω ένα θάνατο κοινό και θλιβερό πολύ
και μιά κηδεία σαν των πολλών ανθρώπων τις κηδείες.

Ταξίδευες κυνηγημένη από τη μοίρα σου
για την κατάλευκη μα πένθιμη Ελβετία,
19
πάντα στο deck, σε μιά σαιζ-λογκ πεσμένη, κάτωχρη
απ' τη γνωστή και θλιβερώτατην αιτία.
Πάντοτε ανήσυχα οι δικοί σου σε τριγύριζαν,
μα εσύ κοιτάζοντας τα μάκρη αδιαφορούσες.
Σ' ότι σούλεγαν πικρογέλαγες, γιατί ένοιωθες
πως γιά τη χώρα του θανάτου οδοιπορούσες.
Κάποια βαρδυά, που από το Στρόμπολι περνούσαμε,
είπες σε κάποιον γελαστή, σε τόνο αστείου :
"Πώς μοιάζει τ' άρρωστο κορμί μου, καθώς καίγεται,
με την κορφή τη φλεγομένη του ηφαιστείου!"
Υστερα σ' είδα στη Μαρσίλια σαν εχάθηκες
μέσα στο θόρυβο χωρίς να στρέψεις πίσω.
Κ' εγώ, που μόνο την υγρήν έκταση αγάπησα,
λέω : πως εσένα θα μπορούσα ν' αγαπήσω.

Οι δρόμοι κόκκινες γιομάτοι επιγραφές
τρανά την ώρα διαλαλούν την ορισμένη.
Αγέρας πνέει βορεινός απ' τις κορφές
κι αργοσαλεύουνε στα πάρκα οι κρεμασμένοι.
Μες στην Αθήνα όλα τα πρόσωπα βουβά
και περπατάν αργά στους δρόμους ''εν κινδύνω''
ως τις εφτά που θ' ακουστεί ''Σιστάς Μοσκβά''
και στις οχτώ (βαλ' το σιγά) ''Εδώ Λονδίνο''.
Φύσα ταχιά σπιλιάδα, φύσα βορεινή.
Γραίγο μου κατρακύλα απ' την Κριμαία.
Κατά τετράδας παν στο δρόμο οι γερμανοί
κάτου από μαύρη , κακορίζικη σημαία.
Μήνα το μήνα και πληθαίνουν οι πιστοί,
ώρα την ώρα και φουντώνει το μελίσι
ως τη στιγμή που μες στους δρόμους θ' ακουστεί
η μουσική που κάθε στόμα θα λαλήσει.
Α. Ταπεινός (Ν. Καββαδίας) Δεκέμβρης 1943
ΓΡΑΜΜΑ ΣΤΟΝ ΠΟΙΗΤΗ ΚΑΙΣΑΡΑ ΕΜΜΑΝΟΥΗΛ
 
«Φαίνεται πια πως τίποτα – τίποτα δεν μας σώζει…»
 
Ξέρω εγώ κάτι που μπορούσε,  να σας σώσει.
Κάτι που πάντα βρίσκεται σ’ αιώνια εναλλαγή,
κάτι που σχίζει τις θολές γραμμές των οριζόντων,
και ταξιδεύει αδιάκοπα την ατέλειωτη γη.
Κάτι που θα ‘κανε γοργά να φύγει το κοράκι,
που του γραφείου σας πάντοτε σκεπάζει τα χαρτιά.
να φύγει κρώζοντας βραχνά, χτυπώντας τα φτερά του,
προς κάποιαν ακατοίκητη κοιλάδα του Νοτιά.
Κάτι που θα’ κανε τα υγρά, παράδοξά σας μάτια,
που αβρές μαθήτριες τ’ αγαπούν και σιωπηροί ποιηταί,
χαρούμενα και προσδοκία γεμάτα να γελάσουν
με κάποιο τρόπο που, ως λεν, δε γέλασαν ποτέ.
Γνωρίζω κάτι, που μπορούσε, βέβαια, να σας σώσει.
Εγώ που δε σας γνώρισα ποτέ… Σκεφτήτε… Εγώ.
Ένα καράβι… Να σας πάρει, Καίσαρ… Να μας πάρει…
Ένα καράβι, που πολύ μακριά θα τ’ οδηγώ.
Μιά μέρα χειμωνιάτικη θα φεύγαμε.
– Τα ρυμουλκά περνώντας θα σφυρίζαν,
τα βρωμερά νερά η βροχή θα ράντιζε,
κι’ οι γερανοί στους ντόκους θα γυρίζαν.
Οι πολιτείες ξένες θα μας δέχονταν,
οι πολιτείες οι πιό απομακρυσμένες
κι’ εγώ σ’ αυτές αβρά θα σας εσύσταινα
σαν σε παλιές, θερμές μου αγαπημένες.
Τα βράδια, βάρδια κάνοντας, θα λέγαμε
παράξενες στη γέφυρα ιστορίες,
γιά τους αστερισμούς ή γιά τα κύματα
γιά τους καιρούς, τις άπνοιες, τις πορείες.
Όταν πυκνή ομίχλη θα μας σκέπαζε,
τους φάρους θε ν’ ακούγαμε να κλαίνε
και τα καράβια αθέατα θα τ’ ακούγαμε,
περνώντας να σφυρίζουν και να πλένε.
Μακριά, πολύ μακριά να ταξιδεύουμε,
κι’ ο ήλιος πάντα μόνους να μας βρίσκει.
εσείς τσιγάρα «Κάμελ» να καπνίζετε,
κι εγώ σε μια γωνιά να πίνω ουϊσκυ.
Και μιά γριά στο Αννάμ, κεντήστρα στίγματος,
– μιά γριά σ’ ένα πολύβουο καφενείο –
μιά αιμάσσουσα καρδιά θα μου στιγμάτιζε,
κι’ ένα γυμνό, στο στήθος σας, κρανίο.
Και μιά βραδιά στη Μπούρμα, ή στη Μπατάβια
στα μάτια μιάς Ινδής που θα χορέψει
γυμνή στα δεκαεφτά στιλέτα ανάμεσα,
θα δήτε – ίσως – τη Γκρέτα να επιστρέψει.
Καίσαρ, από ένα θάνατο σε κάμαρα,
κι’ από ένα χωμάτινο πεζό μνήμα,
δε θα ‘ναι ποιητικώτερο και πι’ όμορφο,
ο διάφεγγος βυθός και τ’ άγριο κύμα;
Λόγια μεγάλα, ποιητικά, ανεκτέλεστα,
λόγια κοινά, κενά, «καπνός κι αθάλη»,
που ίσως διαβάζοντας τα να με οικτείρετε,
γελώντας και κουνώντας το κεφάλι.
21
Η μόνη μου παράκληση όμως θα ‘τανε,
τους στίχους μου να μην ειρωνευθήτε.
Κι’ όπως εγώ για έν’ αδερφό εδεήθηκα,
για έναν τρελόν εσείς προσευχηθήτε.



Ένα κρεβάτι
και να είναι Αύγουστος
και ξέρω εγώ να ξαναζήσω
ΜΝΗΜΗ
Ο ίσκιος του,
που μες στην άδεια πολυθρόνα ζωντανεύει,
στον τοίχο ο παλιός
που ξυριζότανε καθρέφτης
και αυτά τα βήματα της μάνας μου που συγυρίζει
αναστενάζοντας αριά και που.
Έξω,
μια βουρκωμένη μέρα που θυμίζει
ότι περάσανε νεκρό.
Μαζεύομαι στο παλτό μου όσο μπορώ·
κι έτσι καθώς
στο κουρασμένο χέρι ακουμπώ το πρόσωπό μου,
θυμάμαι:
ήταν σ’ αυτή
την πολυθρόνα βουλιαγμένος
κι άκουγε κάθε βράδυ τη φωτιά
να ροκανίζει τα χρόνια του σε στάχτη.
Έξω περνούσε ο άνεμος,
και βήχοντας
ο έρημος Μολέσκης…

Θα με επισκεφτείς
όπως επισκέπτονται στην κλινική του τον άρρωστο
οι συγγενείς
κάνοντας φασαρία με τα δώρα τους
και φέρνοντας τη ζωή απ’ έξω
ενώ αυτός
συνηθισμένος με τη σιωπή
νιώθει ανήμπορος να συνδεθεί
κι αρχίζει να κουράζεται
παρακαλώντας με το βλέμμα του να μείνει μόνος
μόνος όπως και πριν
να τους περιμένει και να τους φαντάζεται.

Το θέμα είναι να μπορείς να υπομένεις,
να σε παιδεύει η βροχή και να υπομένεις,
όπως μονάχα ξέρουν να υπομένουν
μες στις πλατείες
τα αγάλματα.

Μπορεί να λέγεται Ολυμπία
και να μην έχει πάει στο γυμνάσιο,
να’ ναι χοντρή
και ν’ αγοράζει βερεσέ απ’ το περίπτερο,
να μασουλάει τσίχλα
και να τραγουδάει.
Κι αυτός μπορεί να λέγεται Αποστόλης
και νη μην έχει πάει στο γυμνάσιο,
να’ χει συνήθειες λαϊκές,
να πίνει
και να κάνει μεθυσμένος έρωτα -
κι όμως εσύ ο ανώτερος
να τους ζηλεύεις.

Μόνο στα όνειρα συμβαίνουν αυτά:
να’ σαι στο φέρετρο νεκρός
και ταυτοχρόνως να ξυρίζεσαι·
και βάζοντας τα άσπρα σου,
άσπρο ψαθάκι,
να αποχαιρετάς
στην προκυμαία τη γυναίκα σου.

Είναι εκεί
σαν ώριμη οπώρα ξαπλωμένη
με το λαιμό γυμνό,
το στήθος της σαν πίδακας
και συ
σκυμμένος πάνω της,
σαν πάνω από γκρεμό,
να θες να πιεις
και να καταποντίζεσαι.
ΑΠΝΟΙΑ
Απομεσήμερο
κι οι δρόμοι άδειοι,
τα τραπεζάκια στην πλατεία κουρασμένα,
στεγνό
και διψασμένο το συντριβάνι
και τ’ άνθη γέρνουνε στη γη
σαν άρρωστα.

Να διασχίζεις το δωμάτιο,
να ξεπερνάς τη δυσκολία της κουρτίνας
και, φτάνοντας,
να επιμένεις στο παράθυρο -
αν το ανοίξεις
όλα γίνονται εύκολα.
ΣΒΗΣΕ ΤΟ ΦΩΣ
Σβήσε το φως
είναι αργά·
αργά για ο,τιδήποτε.
ΜΕΡΕΣ ΤΟΥ ’50
Επιστροφή σε χρόνια φτώχειας:
ασπρόμαυρη ζωή,
γεμάτη αξιοπρέπεια -
πού η σημερινή υπερπληθώρα.
Οι απολαύσεις μας λιτές:
κάνας Καβάφης,
κι αυτός δυσεύρετος.

Για να φτάσω ως εσένα,
χαμόγελο παιδικό,
πρέπει πολύ να ονειρευτώ·
πολύ,
μέσα στο όνειρο να ευτυχήσω.

Μια ερημιά
κρατάει το κυπαρίσσι·
ενώ πλάι του
η ανυποψίαστη τριανταφυλλιά
στολίζεται.

Άνθρωποι που ταξιδεύουν μόνοι:
κατά κανόνα σιωπηλοί,
πιάνοντας θέση σε παράθυρο.
Δεν έχουνε αποσκευές,
δεν έχουνε κανέναν να τους περιμένει.
Συνέχεια κοιτάζουν έξω.
Αν κάποιος τους ρωτήσει πού πηγαίνουνε,
μοιάζουν σα να’ ρχονται από μακριά
σα να μην έχουν καταλάβει την ερώτηση.
ΠΟΙΟΣ ΜΙΛΗΣΕ ΓΙ’ ΑΓΑΠΗ
Ποιος μίλησε γι’ αγάπη.
Απλώς,
να με ανέχεσαι·
καμιά φορά
να με φωνάζεις στο κρεβάτι.

Δεν άντεξε τη μοναξιά του ποιητή.
Προσχώρησε κι αυτός
στο τσίρκο.
ΑΠΟΚΑΘΗΛΩΣΗ
Φτάνουμε ως την πιο βουβή κραυγή.
Ύστερα,
γέρνοντας το κεφάλι,
ησυχάζουμε.
Οι νοσοκόμες,
που όσο η κρίση διαρκεί
τίποτα δεν μπορούν να κάνουνε,
τώρα, όλο σπουδή,
φέρνοντας ρούχα καθαρά,
μας παίρνουν τρυφερά στο στήθος τους
και μας αλλάζουν.

Ξύπνησα από ‘να παρατεταμένο αλύχτημα.
Λύκου θα’ τανε,
γιατ’ ήτανε τόσο μοναχικό
και λυπημένο.
Δεν είχα ακόμη συνέλθει,
όταν άκουσα στη διπλανή κάμαρη,
αναφιλητά.
Ο πατέρας μου,
έκλαιγε μες στον ύπνο του.
ΣΥΝΤΟΜΟ ΒΙΟΓΡΑΦΙΚΟ
Χρησιμοποίησα τις λέξεις,
κατά προτίμηση τις πιο σκοτεινές.
Μ’ αυτές εργάστηκα,
μ’ αυτές, και με ένα φόβο.
Στη λέξη θάνατος,
κατέφυγα πολλές φορές·
μου φαίνονταν,
η μόνη αληθινή.
ΣΕ ΕΝΑ ΔΡΟΜΟ ΟΛΟ ΕΠΙΣΤΡΕΦΩ
Σ’ ένα δρόμο όλο επιστρέφω -
βράδυ μπροστά σε μιαν αυλόπορτα
χτυπώντας το κουδούνι.
Μ’ αρέσει να βλέπω το φως π’ ανάβει,
μ’ αρέσει ν’ ακούω βήματα
και τη σκιά στο βάθος
με μια λάμπα να προβάλλει.

Στα όνειρά μου
κανείς δε με επισκέπτεται.
Μέσα στους άδειους δρόμους,
απ’ το φεγγάρι ξεπλυμένους,
βγαίνει και τριγυρίζει ένα σκυλί
πετσί και κόκκαλο.
ΣΤΗΝ ΚΛΙΝΙΚΗ
Την ετοίμασαν και με φώναξαν να ασπαστώ.
Ήταν ένα δωματιάκι στο υπόγειο της κλινικής
καμωμένο για την περίσταση.
Ξαπλωμένη σ’ ένα μαρμάρινο πάγκο,
μου φάνηκε πως κοιμόταν.
Τόσο είχε γαληνέψει.
Καθώς την κοίταζα μες στο καλό της φόρεμα
τη θυμήθηκα στο χωριό Κυριακή
που πηγαίναμε για την εκκλησία.
Τι γυρεύαμε σ’ αυτό το υπόγειο!
“Μάνα”, τραύλισα,
κι αναλύθηκα σε λυγμούς.
ΕΠΕΖΗΣΕ
Πάλεψε όλη τη νύχτα με τα κύματα,
πνίγηκε και ξαναπνίγηκε,
επέζησε.
Τώρα, με το πρώτο φως,
κάθεται ανακούρκουδα εδώ.
Κοιτάζει το νερό.
Θυμάται.
ΠΑΛΙ Ο ΠΑΤΕΡΑΣ ΜΟΥ
Απόψε είδα πάλι τον πατέρα μου.
Τριαντατρία χρόνια πεθαμένος
και δεν κουράστηκε να μ’ επισκέπτεται.
Φορούσε το καπέλο του πως θα ταξίδευε.
Η μητέρα μου μπάλωνε στη γωνιά.
“Κάτσε”, του λέει· “πού ήσουνα”.
ΤΟ ΣΟΥΠΕΡ ΜΑΡΚΕΤ
Σ’ αυτό το απέραντο σούπερ-μάρκετ,
που πάνω του τσακίζονται
όλα τα όνειρα,
εδώ,
στη μοναξιά των διαδρόμων
θα με βρεις
με το καρότσι μου να περιφέρομαι.

Διαβάζοντας αυτά τα ποιήματα
- ποιήματα που σου πήραν όπως γράφεις,
μια ζωή -
γίνεται αλίμονο φανερό
πως ποτέ δεν κατέβηκες
μες στο πηγάδι·
κοίταξες μόνο.

Μοσχοβολούσε το φεγγάρι
σκύλοι μ' άσπρα λουλούδια στο κεφάλι
περνούσανε στο δρόμο εκστατικοί
κι ο δρόμος κάτω έφεγγε από κρύσταλλο
και μέσα φαίνονταν τα σφυριά και τα μαχαίρια
Μέσα στα χέρια μου έσπασα το κρύσταλλο
Και τότε είδα κόκκινο το σύννεφο
να μεγαλώνει ν' ανάβει την καρδιά μου
και τ' άλλο γκρίζο σαν καπνός
ν' αδειάζει από μέσα μου
να φεύγει
Η ΜΑΡΙΑ
Η Μαρία σκεφτική
έβγαζε τις κάλτσες της
Από το σώμα της έβγαιναν
φωνές άλλων ανθρώπων
ενός στρατιώτη που μιλούσε σαν
ένα πουλί
ενός αρρώστου που είχε πεθάνει από πόνους
προβάτων
και το κλάμα της μικρής ανεψιάς της Μαρίας
που αυτές τις μέρες είχε γεννηθεί
Η Μαρία έκλαιγε έκλαιγε
τώρα η Μαρία γελούσε
άπλωνε τα χέρια της το βράδυ
έμενε με τα πόδια ανοιχτά
Ύστερα σκοτείνιαζαν τα μάτια της
μαύρα μαύρα θολά σκοτείνιαζαν
Το ραδιόφωνο έπαιζε
Η Μαρία έκλαιγε
Η Μαρία έκλαιγε
το ραδιόφωνο έπαιζε
Τότε η Μαρία
σιγά–σιγά άνοιγε τα χέρια της
άρχιζε να πετάει
γύρω-γύρω στο δωμάτιο
ΟΙ ΚΑΜΠΑΝΕΣ
Είναι πουλιά
που δεν πετάνε
είναι πουλιά
θαμμένα
μεσ' σε κουτιά
Είναι δωμάτια
και είναι λέξεις
που σκίζουνε το κεφάλι
σαν καρφιά
Είναι καρφιά
που δεν πονάνε
είναι καρφιά
π' ανακουφίζουν
Όταν χτυπήσουν
πάλι οι καμπάνες
θα πεταχτούμε
σαν τα πουλιά
ΙΣΤΟΡΙΑ
Όταν άνοιξε η σκουριασμένη πόρτα σαν αυλαία
έτρεξε
όπως σάπιο καράβι σε κακό λιμάνι
πρόβαλε γελασμένο το πρόσωπο του κοριτσιού
μέσα στο άρωμα της φωτιάς και του καπνού
η φωνή της
σα σκοτεινή αίθουσα κινηματογράφου
πρόβαλε γελασμένη
κι εγώ
ένα πουκάμισο στον αέρα μέσα στο χαλασμό
κρεμασμένο
ετοιμαζόταν να πετάξει
το κορίτσι
ένα ζωντανό λουλούδι
ένα λουλούδι αναμμένο
ένα ωραίο τέρας
αν
άποδα γυρισμένο το στόμα
τα μάτια
τα φρύδια
ένα ωραίο τέρας
που χτυπούσε
σα μαγικό ρολόι
το βράδυ αυτό το μαγικό
τέλος προχώρησε
η νύχτα
το κορίτσι έσπασε μέσα στον καθρέφτη
ύστερα
φάνηκαν πάλι
τεράστια
το πρόσωπό μου
το πρόσωπό της
παραμορφωμένα
άγ
ρια ματωμένα
σαν κινηματογράφος
Ο ΣΚΥΛΟΣ
Ο σκύλος αυτός πρόβαλε πρώτη φορά σε δρόμο
σκισμένο από κοφτερά γυαλιά
ύστερα φάνηκε στον ουρανό
μέσα σε ένα σκοτεινό πηγάδι τ' ουρανού
έπινε ένα φως αστραφτερό σκυλίσιο
συνόδεψε ένα χέρι λίγα βήματα
ύστερα γίνηκε φωτιά
έκλαιγε σαν κακό πουλί
έκαιγε σαν ελπίδα
ποιος ξέρει από πού ήρθε και πως έφυγε
Μα εγώ ξέρω πως θα γίνει θάνατος
μια μέρα
Η ΥΔΡΑ
Η Ύδρα είναι μια φραγκοσυκιά
γεμάτη πυρετό όνειρα και αγκάθια
κι όπου γυρίσω βλέπω όλα κίτρινα
και δε μπορώ να κοιτάξω τα παράθυρα
γιατί μέσα περνούνε
βάρκες φαντάσματα
φαντάσματα καΐκια
κι όλο γυρίζουν
κι όλο με κοιτάζουνε
μάτια ανάστροφα και τρομαγμένα
Τ' ΑΔΕΡΦΙΑ ΜΟΥ
Τ' αδέρφια μου που χάθηκαν εδώ κάτω στον
κόσμο
είναι τ' αστέρια που τώρα ανάβουν ένα ένα
στον ουρανό
και να ο μεγαλύτερος
με μια ανοιξιάτικη μαύρη γραβάτα
που χάθηκε μέσα σε σπηλιές θεόστραβες
καθώς κυλούσε παίζοντας
πάνω σε ανεμώνες κόκκινες
γλίστρησε
μεσ' του θηρίου τ' άγριου το ματωμένο στόμα
ύστερα ο άλλος μου αδερφός που κάηκε
πουλούσε κίτρινα βεγγαλικά
πουλούσε κι άναβε κίτρινα βεγγαλικά
– Όταν ανάβουμε – έλεγε – φωτιά
θα διώξουμε από τους κήπους τα φαντάσματα
θα πάψουν να μολύνουν τους κήπους τα φαντάσματα
– Όταν ανάβουμε – έλεγε – κίτρινα βεγγαλικά
μια μέρα θ' ανάψει ο ουρανός γαλάζιος
κι ύστερα ο τρίτος ο πιο μικρός
που έλεγε πως είναι νυχτερίδα
γι' αυτό αγαπούσε τα φεγγάρια
και τα φεγγάρια μια νύχτα τον εζώσανε
κόλλησαν γύρω-γύρω και τον έκλεισαν
κόλλησαν γύρω-γύρω και τον έπνιξαν
τον έλιωσαν γύρω-γύρω τα φεγγάρια
Τ' αδέρφια μου που χάθηκαν εδώ κάτω στον
κόσμο
είναι τ' αστέρια που τώρα ανάβουν ένα ένα
στον ουρανό
Ο ΧΟΡΟΣ
Από τις πόρτες έμπαιναν ευτυχισμένοι στολισμένοι
άλλοι φορούσανε σπαθιά κι άλλοι μαχαίρια
κρατούσαν όνειρα ζεστά στα παγωμένα χέρια
όνειρα που έκαιγε ο πυρετός λουλούδια
πρόβαλαν στους καθρέφτες μενεξέδες
ωραία πρόσωπα με σταγόνες ασήμι
στο μέτωπο και στα μάγουλα
κόκκινα χέρια και τριαντάφυλλα πηχτά
ο έρωτας που έκαιγε ψηλά στις καπνοδόχες
ο έρωτας που έσταζε στου δρόμου το αυλάκι
ο έρωτας που βογγούσε κάτω απ΄ τα πατήματα
των παπουτσιών
ο ένας να κατέβει τρέμοντας ετοιμόρροπες σκάλες
ο άλλος να τις ανέβει τρέχοντας
για να προφτάσουν το αίμα να μην παγώσει
και την καρδιά να μη σκιστεί
ώσπου τα φέρετρα να γίνουν αύριο άσπρες βάρκες
και μέσα να τραγουδάνε ευτυχισμένοι οι νεκροί
Ο ΠΕΙΡΑΣΜΟΣ
Πίσω από τις μαυροφορεμένες γριές
πίσω από την πλάτη τους
το άσπρο κρεβάτι
και πάνω καταμόναχο το μήλο
όπως και πριν από το μήλο
καταμόναχο ήταν το άνθος το λευκό
το σκίσαν με μαχαίρια και ψαλίδια
μ' αίμα το πότισαν
και τώρα πάνω στο κρεβάτι
κείτεται σάπιο μήλο
γι' αυτό ο άγγελος στην άκρη κάθεται
του κρεβατιού
πίσω από τις μαυροφορεμένες γριές
πίσω απ' την πλάτη τους
ανοίγει τ' άσπρα του φτερά
το χέρι απλώνει προς το μήλο
ΤΟ ΑΕΡΟΠΛΑΝΟ
Δεν αγαπώ το αεροπλάνο
πάντα θα 'χουμε ανάγκη από ουρανό
η ωραία γυναίκα αγαπάει την πίσσα
πάντα θα 'χουμε ανάγκη από ουρανό
Η γυναίκα στάθηκε στη Μεγάλη Πόρτα
πάντα θα 'χουμε ανάγκη από ουρανό
το παιδί απ' το Στενό παράθυρο βγήκε
κι έμεινε μετέωρο στο Κενό
Τέλειωσε τέλειωσε το εκτόπλασμά μου
πάντα θα 'χουμε ανάγκη από ουρανό
δε θα σας ταράζω πια με τα όνειρά μου
πάντα θα 'χουμε ανάγκη από ουρανό
Ούτε όμως θα με ξεσκίζετε με τα σύρματά σας
πάντα θα 'χουμε ανάγκη από ουρανό
δεν αγαπώ το αεροπλάνο
πάντα θα 'χουμε ανάγκη από ουρανό
Ο ΤΡΕΛΟΣ ΛΑΓΟΣ
Γύριζε στους δρόμους ο τρελός λαγός
γύριζε στους δρόμους
ξέφευγε απ' τα σύρματα ο τρελός λαγός
έπεφτε στις λάσπες
Φέγγαν τα χαράματα ο τρελός λαγός
άνοιγε η νύχτα
στάζαν αίμα οι καρδιές ο τρελός λαγός
έφεγγε ο κόσμος
Βούρκωναν τα μάτια του ο τρελός λαγός
πρήσκονταν η γλώσσα
βόγγαε μαύρο έντομο ο τρελός λαγός
θάνατος στο στόμα
Η ΣΟΦΙΑ*
Η Σοφία κάθεται ψηλά σ' ένα δέντρο
με ξερά κλαδιά
το χειμώνα
πλάι της τα σύννεφα περνούν
η Σοφία είναι μια συσκευή
που έσπασε
πια δε λειτουργεί
κι η Σοφία κάθεται ψηλά
τώρα
σ' ένα δέντρο
• Όνομα γυναικείο
ΣΥΜΠΕΡΑΣΜΑ
Η γάτα ήρθε σα φωνή από έναν ορίζοντα φο-
βισμένο
έβρεχε και πρησμένα όνειρα βογγούσαν οληνύχτα
το πρωί ο άνθρωπος πλύθηκε και ξυρίστηκε
όπως πάντα
και γύρω του χτυπούσαν τα σφυριά όπως πάντα
στο δρόμο καθώς έβγαινε απάντησε μιαν αγία
ντυμένη στα βυσσινιά
είχε πεθάνει πάνω στον τροχό πριν από
εκατοντάδες χρόνια
ο γαλατάς τον είδε και τον χαιρέτησε
έπειτα τον χαιρέτησε ο ταχυδρόμος
κι ύστερα τι ν' απόγινε αυτός ο άνθρωπος
τα ρούχα του κυκλοφορούσαν σ' εφημερίδες
το ένα του μάτι το κρατούσε κι έπαιζε
ένα μικρό κορίτσι
μαύρα αυτοκίνητα μετέφεραν τα κομμένα
μέλη του
και η καρδιά του αερόστατο γελούσε στο κενό
Ο ΣΤΡΑΤΙΩΤΗΣ ΠΟΙΗΤΗΣ
Δεν έχω γράψει ποιήματα
μέσα σε κρότους
μέσα σε κρότους
κύλησε η ζωή μου
Τη μιαν ημέρα έτρεμα
την άλλην ανατρίχιαζα
μέσα στο φόβο
μέσα στο φόβο
πέρασε η ζωή μου
Δεν έχω γράψει ποιήματα
δεν έχω γράψει ποιήματα
μόνο σταυρούς
σε μνήματα
καρφώνω
Η ΕΚΦΩΝΗΣΗ
Ένα παιδί φωνάζει τ' όνομά μου
μέσα στη νύχτα
μια κοπέλα αγρυπνάει πλάι στα ερείπια
πλάι στα σπίτια που γκρέμισα
όμως ένας ήλιος
όμως ένα ολόχρυσο φεγγάρι
χι
λιάδες πουλιά
και χιλιάδες ψάρια
αν
αστήθηκαν
κι είναι δικά μου
ΖΩΗ
Νύχτα
σ' ένα φαρμακείο
ένα άλογο
γονατισμένο
τρώει
τα σανίδια
ένα κορίτσι
μ' ένα έγκαυμα
παράξενο
πράσινο
γιατρεύεται
ενώ
το φάντασμα
απελπισμένο
κλαίει
στη γωνιά
Ο ΕΡΗΜΟΣ ΔΡΟΜΟΣ
Βροχή από μέλι
στα πεινασμένα μου χέρια
στεφάνια
στεφάνια
στεφάνια
στα πικρά μου μαλλιά
όμως
το βάθρο του αγάλματος
μένει πάντα άδειο
όμως
το στόμα του αγάλματος
μένει πάντα βουβό
Ο ΕΛΕΓΚΤΗΣ
Ένας μπαξές γεμάτος αίμα
ειν' ο ουρανός
και λίγο χιόνι
έσφιξα τα σκοινιά μου
πρέπει πάλι να ελέγξω
τ' αστέρια
εγώ
κληρονόμος πουλιών
πρέπει
έστω και με σπασμένα φτερά
να πετάω

Καίει
καίει η νύχτα
οι άνθρωποι τρώνε
ονομάζοντας σκοτεινές αρρώστειες
η γυναίκα λέει για ένα γάμο
ανεβαίνει
ανεβαίνει φωτεινή ρουκέτα
στον ουρανό η νύφη
ο γαμπρός κόλλησε στη γη
γεμάτος κόκκινα στίγματα και στάχτη
κλαίει η γυναίκα
το φεγγάρι γελάει
το φεγγάρι κλαίει
η γυναίκα γελάει
ΕΙΚΟΝΕΣ
1 - Η βροχή
έρχεται
μέσα στο μυαλό μου
πλένει
τα όνειρά μου
2 - Ένα αυτοκίνητο
ξεκοιλιασμένο
στο δρόμο
περιμένει
το χασάπη
των Χριστουγέννων
3 - Ένα τσιγάρο
δυο τσιγάρα
στο μοναχικό
δωμάτιο
ο άντρας είναι πυγμάχος
η γυναίκα είναι καρφίτσα
4 - Φοβερή ιστορία
η μανία
του βοριά
πάνω στο παράθυρο
σταύρωσε
μια παιδούλα
5 - Ένα φύλλο έπεσε
από το δέντρο
το βράδυ
κι άρχισε
να πηδάει
πάνω στο χώμα
ουρλιάζοντας

Μύριζε πυρετός
κή
πος δεν ήτανε αυτός
κάτι παράξενα ζευγάρια μέσα του
περπατούσαν
στα χ ε ρ ι α τα παπούτσια τους
φορούσαν
τα πόδια τους ήταν μεγάλα άσπρα
και γυμνά
κάτι κεφάλια σαν άγρια κεφάλια επιληπτικά
και κόκκινα τριαντάφυλλα ξάφνου
φυτρώνανε
για στόματα
που ορμούσαν και τα ξέσκιζαν
οι πεταλούδες – σκύλοι
ΧΙΟΝΙ
Χιόνι που πέφτει έξω!
σαν παγοπώλης του θανάτου
ο Θεός
με κόκκινα απ' τον πυρετό
τα μάτια
Καπνός θεού στη στέγη
ουρλιάζει η γυναίκα
στο κρεβάτι
σαν παγωμένο περιστέρι
χι
όνι που πέφτει έξω!

Ένα τεράστιο καρβέλι, μια πελώρια φρατζόλα
ζεστό
ψωμί είχε πέσει στο δρόμο από τον ουρανό
ένα παιδί με πράσινο κοντό βρακάκι και με μα-
χαίρι
έκοβε και μοίραζε στον κόσμο γύρω
όμως και μια μικρή, ένας μικρός άσπρος άγγε-
λος κι αυτή
μ' ένα μαχαίρι έκοβε και μοίραζε
κομμάτια γνήσιο ο υ ρ α ν ό
κι όλοι τώρα τρέχαν σ' αυτή, λίγοι πηγαίναν
στο ψωμί
όλοι τρέχανε στο μικρόν άγγελο που μοίραζε
ουρανό
Ας μη το κρύβουμε
διψάμε για ουρανό!

Τι ωραία που μαραθήκαν τα λουλούδια
τι τέλεια που μαραθήκαν
κι αυτός ο τρελός να τρέχει στους δρόμους
με μια φοβισμένη καρδιά χελιδονιού
χειμώνιασε και φύγανε τα χελιδόνια
γέμισαν οι δρόμοι λάκκους με νερό
δυο μαύρα σύννεφα στον ουρανό
κοιτάζονται στα μάτια αγριεμένα
αύριο θα βγει στους δρόμους και η βροχή
απελπισμένη
μοιράζοντας τις ομπρέλλες της
τα κάστανα θα τη ζηλέψουν
και θα γεμίσουν μικρές κίτρινες ζαρωματιές
θα βγουν κι οι άλλοι έμποροι
αυτός που πουλάει τ' αρχαία κρεβάτια
αυτός που πουλάει τις ζεστές-ζεστές προβιές
αυτός που πουλάει το καυτό σαλέπι
κι αυτός που πουλάει θήκες από κρύο χιόνι
για τις φτωχές καρδιές

Δύσκολα χρόνια
τρομαγμένα παιδιά
σιάχνουν με χαρτί κοκοράκια
τα βάφουν μαύρα
σα σβησμένα κεριά
τα βάφουν κόκκινα
σα ματωμένα λουλούδια
κι απορούν οι μανάδες
που ύστερα έρχεται
ο μεγάλος φίλος
ο κατάμαυρος φίλος
με τα χρυσά χέρια
και τα παίρνει

Ξένε
με το μαύρο κοστούμι σου
που χτυπάς την πόρτα μου
και μου δείχνεις τ' άσπρα αυτά πιάτα
πού έχεις κρύψει το πιστόλι σου;
πού έχεις κρύψει το μαχαίρι σου;
έχεις εν' άστρο κόκκινο μεσ' το κεφάλι σου
και ψευδίζεις
θέλεις τα χρήματα
τα χρήματα που σμίξαν με το αίμα και χαθήκαν
τα χρήματα που σμίξαν με τον ύπνο και χαθήκαν
ικετεύεις
φύγε
φύγε ξένε
μεσ' την καρδιά μου έχω ένα ήμερο πουλι
αν τ' αφήσω να βγει
τα δόντια του θα σε κατασπαράξουν
ΚΑΤΩ ΑΠΟ ΤΟΝ ΟΥΡΑΝΟ
Μεσ' το δωμάτιο
μια βροχή από κάτουρο
πετούν αγνές κοπέλες με φτερά
ψοφίμια με ροζ στην καρδιά τους ουρανό
κι άνθρωποι μ' ουρανό γεμάτο σάπιο αίμα
κρέμονται κι ανεμίζουν τ' άσπρα πόδια τους
από τα μάτια τους βγαίνουνε μαχαίρια
τεράστιες μαύρες ανεμώνες φυτρώνουνε
στο στήθος τους
καθώς πετάνε σφάζουν κι αγκαλιάζονται
οι αγνές κοπέλες τα ψοφίμια οι σάπιοι
άνθρωποι
κάτω από έναν κατουρημένο ουρανό

... Κι ανάμεσό σας είμαι εγώ το άσκοπο, το αφημένο,
το αδύναμο. Με πλάνεψαν και μούκλεψαν ακόμα
τη σκέψη μου και τραγουδώ τα πάθια μου και μένω
με τ’ όραμα στα μάτια μου, την πεθυμιά στο στόμα.

Ερωτευμένη, στη μικρή καρδιά μου ξεχειλίζει
το φίλτρο που με πότισαν στον ύπνο μου μικρούλα.
Και την ανάμνηση τη ζω κ’ ένας νεκρός γεμίζει
με φιλαρέσκεια της φτωχής ζωής μου την ακρούλα.


Άλλοτε, ήμουν περήφανη Αγάπη και μπροστά σου.
Ήσουν καλή. κι’ αν ήσουνα δύστροπη, περνούσα
κρατώντας μόνο το άφωνο και τρομαγμένο «στάσου».

Κ’ ήμουν περήφανη για σένα, Αγάπη, κι’ ας περνούσα.
Γιατί δεν ήταν βολετό ποτέ να σταματήσω,
της έγνιας σου κι’ ας έμοιαζεν ο πόνος που πονούσα.

Τώρα που όλα μ’ αφήσανε κι’ όλα με ξεγελούνε,
ακόμα εσύ λυπητερή περνάς, γλυκοθωρούσα,
Αγάπη με τα μάτια σου που λατρευτά μιλούνε.

Μα εδώ που εγώ σταμάτησα κι’ ο ουρανός μου λείπει
κι’ αν ούτε την καρδιά μου πια δεν έχω να χαρίσω,
Αγάπη, εσύ το θέλησες να τη μαράνη η λύπη.

Μια κρύα μορφή μαρμάρωσε
στην όψη μου την άνθηση της νειότης.
Και τ’ απαλά της χρώματα
και της χαράς της πρώτης
τη μέθη και ταρώματα
τα σφάλισεν η μνήμη στη ματιά μου.

Στο σκοτεινό φυλάκιο
την περιέργεια ο θησαυρός τραβάει,
που σιωπηλά ιστορεί
κι’ ανίδεα που πλανάει.
Ποιος να το πει μπορεί
πως έχω μια νεκρή καρδιά βαθιά μου!

Χθες η βραδιά ήταν άγγιγμα
στου Απρίλη την καρδιά, πούχε μαντέψει
γλυκά το μυστικό.
Ήταν μια ωραία σκέψη,
ήταν ερωτικό
βλέμμα που διαπερνά και μαγνητίζει.

Πως ήμουνα έτσι ανάρμοστα
βαλμένη εγώ στην πλάση σα ριγμένη.
Να μου μιλή ένας νέος μ’ έρωτα
και το φεγγάρι ν’ ανεβαίνη
απ’ τάδυτα κι’ απ’ ταφανέρωτα,
πως μπόρει το μηδέν να με κερδίζη!

Τι θέλει τούτη η Άνοιξη...
Σαλεύουν
αόρατα, πανάλαφρα
των δέντρων τα κλαδιά.
Τι θέλει η μυρωδιά
που μας χτυπά απαλότατα
με αμυγδαλιάς ανθόκλωνο
την καρδιά...

(Μια νέα περνά ζυγίζοντας
στα δάχτυλα
ένα κορμί, φτερό.
Κι’ όπως σιεί ρυθμικά
μια κατάλευκη ομπρέλλα,
είναι πουλί.

Ένας νέος αράθυμος
συλλογιέται γλυκά,
σα να πέρασε πλάι του
πεταλούδα μυρόβολη,
το φιλί).

(Τρέμει κάτι το αδύναμο
κι’ όλο μένει
σαν κουτσό... κοντοφτέρουγο...)
Λυπημένη
τη μάτια μας ρουφά
το ανοιξιάτικο απόγευμα
και χλωμαίνει.
Ξαφνικά, κάποιο σκίρτημα
στη γαλήνη
και σα λυγμός παράφορος.

Ένα πιάνο ξεσπά
το δικό μας εναντίωμα
με κλειστό στόμα.

Τι θέλει πάλιν η Άνοιξη...
Τι να μας φέρει ακόμα...

Αχ, με πονεί η καρδιά μου. Ούτε η ματιά σου,
Φύση, που μου ήσουν μια παρηγοριά.
Μάταια το Δάσος μ’ όλα τα κλαριά
νεύει και μου φωνάζει η ομορφιά σου.

Ούτε η ματιά σου, Αγάπη λυπημένη,
Αγάπη σιωπηλή, δε με πλανά.
Η σκέψη μου όχι πως σε λησμονά,
μα είνε η καρδιά μου τόσο αρρωστημένη,

πονεί... Τίποτε πια δε με γλυτώνει.
Κάθε στιγμή πληγή, κάθε ματιά.
Κι’ όλα μέσ’ στην πληγή μου μια φωτιά
που τυραννεί και που σκοτώνει...

Όλα είναι ωραία.
όλα είνε αγάπη κι’ αγάπης πόθος
τα ξεφυλλά.
Τόσο είνε ωραία καθώς πεθαίνουν
τόσο μοιραία
και σιωπηλά.

Έχω μια χάρη.
Στην άνθησή μου φορώ στεφάνι
το μαρασμό.
Έχω μια χάρη. Τι μούχουν δώσει
και μούχουν πάρει
το γιορτασμό;

Γιατί πεθαίνω
γίνομαι ωραία, γίνομαι η αγάπη
που την ποθούν.
Κι’ όλο πεθαίνω. Γύρω μου τάνθη
να τα πληθαίνω
να μαραθούν!

Χάρμα κι’ ο πόνος.
Στο βλέφαρό μου λάμπει το δάκρι
του σπαραγμού.
Χάρμα κι’ ο πόνος κι’ ας αξιώθη
να γίνει θρόνος,
του στοχασμού.

Έχω μια φλόγα
και πλάι η καρδιά σου, βουβή ικεσία,
μου τη ζητά.
Έχω μια φλόγα και δε μου ανήκει.
- Τη μοίρα ευλόγα,
δεν απατά.

Αυτή είνε η μοίρα
που μ’ ομορφαίνει, αυτή είνε η φλόγα
του εξιλασμού.
Αυτή είναι η μοίρα μου. μη μ’ αγγίζεις.
Φορώ τα μύρα
του χωρισμού.

Όλα είνε ωραία.
όλα είναι αγάπη κι’ αγάπης πόθος
τα ξεφυλλά.
Τόσο είνε ωραία καθώς πεθαίνουν
τόσο μοιραία
και σιωπηλά.

Σήμερα πριν καλά το φως τον ουρανό γεμίση,
καμπάνες άκουσα μακριά στην πολιτεία που ηχούσαν.
Καμπάνες... γιατί πρόσεξα; Σα να σκορπούσαν μίση
τα τελευταία σκοτάδια αργά και σκυθρωπά κινούσαν.

Που νάχω αφήσει τη γλυκιά, παιδιάτικη ψυχή μου,
σε ποιο καιρό, με ποιας καμπάνας το σκοπό δεμένη;
Σε ποιο καιρό... και σήμερα να πω την προσευχή μου
στα λυγισμένα γόνατα στηρίχτηκα θλιμμένη.

Μια προσευχή στην ομορφιά, την ξεχασμένη μάννα,
στην άγνοια, στο χαμόγελο, στου ονείρου τη φωνή,
ακούοντας του σπαραγμού τη σημερινή καμπάνα
που σήμαινε λυπητερά την άκαιρη θανή.

Τότε που αφρόντιστα γεμίζαν
οι ώρες μου, ακάλεστος ο Ύπνος,
σκληρός ερχόταν να με πάρη.
Νέες υποσχέσεις με χωρίζαν,
σε μαγικές κιθάρες όταν,
τονίζοταν το θείο τροπάρι.

Ίλιγγος οι χρωματιστές μου
χαρές κ’ οι γνώριμες φωνούλες.
Της κούκλας μου το σπιτικό
σαν καραβάκι. κ’ οι κλωστές μου
το δέναν κόκκινες αχτίδες
και το πηγαίναν μαγικό.

Ύστερα κ’ οι χαλκομανίες
ζωντανεμένες εκινιόνταν.
Οι βοσκοπούλες και ταρνάκια
με πλουμιστούς λεπτούς μανδύες
σαν πεταλούδες, πλαταγίζαν
τα πρωτοτάξιδα φτεράκια.

Κι’ ολοένα πήγαιναν και σβήναν
σε μια άχνα γαλανή πνιγμένα...
Τότε πνοές μυρωδικές
στο ευτυχισμένο στόμα στήναν
τον αερένιο το χορό τους,
ολοένα πιο μεθυστικές.

Και σ’ ένα στρώμα με βυθίζαν
απ’ άνθη ή πούπουλα δεν ξέρω.
Κοντά μου έν’ Άγγελο να μένη
ένοιωθα, με φτερά που ασπρίζαν,
έν’ Άγγελο με της μαμάς μου
την όψη την αγαπημένη.

Η Νίνα τότε μόλις θάταν νέα
κ’ είχε ένα μαύρο πλαίσιο για μαλλιά.
Στα μάτια της πλανιόταν μια αντηλιά
καθώς κοίταζαν, κάπως φευγαλέα.

Θέ μου ήταν τόσο ωραία, καθώς θυμάμαι.
Παιδούλα εγώ με ανύποπτη ψυχή,
πόσες φορές ρωτιόμουν μοναχή
αν έτσι ωραία και γω κάποτε θάμαι.

Μα μέσ’ στα μάτια μου, είδα στον καθρέφτη,
ένα σκληρό φως τότε να ξυπνά.
Στα χείλη μου, που ακόμα ήταν στιλπνά,
κάποιας πικρίας αχνή η σκιά να πέφτη.

Και μούμελλε να βλέπω λυπημένα
της Νίνας την ασκίαστη ομορφιά,
σαν τη Χαρά την πλάνα, την ξωθιά,
που απόμεινεν αφίλιωτη με μένα.

Η Νίνα είχε ένα φόρεμα σαν άχνα
κείνης της Κυριακής το πρωινό
και μια ρόδινη ομπρέλλα. Ήταν εξαίσια,
ήταν ένα λουλούδι αληθινό.

Η γνώση που περσότερο ομορφαίνει
τη λίκνιζε στο βήμα τ’ απαλό.
Πλάι της το βουνό μυροβολούσε,
κάτω το κύμα εχαίροταν τρελλό.

Κ’ η Νίνα μιας πνοής μορφή, σαν άχνα,
σα ρόδινο όραμα, έφυγε για που;
Στ’ ωραίο πρωί της Κυριακής εκείνης
καθώς περνούσε, πλάνεμα του νου.

Τι νάχης γίνει ολόδροσε βαρκάρη
του παράλιου χωριού, που με είχαν φέρει
ένα πένθος βαρύ να διασκεδάσω;
Τι νάχης γίνει ωραίο παληκάρι
με τα στριφτά ξανθά σου δαχτυλίδια,
πως έχει γίνει να μη σε ξεχάσω;

Νάναι την ομορφιά σου που θυμάμαι,
το σιωπηλό σου στόμα το σφιγμένο,
παράξενη ομορφιά σ’ ένα βαρκάρη,
ή γιατί διαλεχτή σου έτυχε νάμαι,
μια θλιβερή με πένθιμο φουστάνι,
στη βάρκα σου μια αυγή που μ’ είχες πάρει;

Μέσα σε τόσα ωραία κορίτσια – θάμα
χαράς τα προσωπάκια τους – με πήρες
και μέ στη γαλανή σου τη βαρκούλα.
Ένα πρωινό περίπατο, ένα τάμα
στην πιο όμορφη είχες κάνει της παρέας
και κάλεσες και μέ τη μοναχούλα,

που έβλεπες κάθε δειλινό στο μώλο
συλλογισμένη, με απλανή τα μάτια
σ’ ένα βιβλίο με στίχους να κοιτάη.
Ήρθες πιο ωραίος κ’ είδα, καθώς μ’ όλο
τον άλλο κόσμο πήδησες στη βάρκα,
το χέρι σου ένα ρόδο να κρατάη.

Κι’ ως να μην είχε κάπου να το βάλη
το ρόδο αυτό, σε μέ την τελευταία
το πέταξεν απλά, με κάποια βιάση...
Οι κρόταφοί σου εβάφονταν αγάλι
και χάνοταν στη θάλασσα η ματιά σου...
Μα τώρα, πως δε σ’ έχω πια ξεχάσει;

Όχι με πλοίο, καράβι θέλω
μέσ’ στο βαθύ σου κόλπο να πετάξω,
στο λιμανάκι σου ήσυχα ν’ αράξω,
φιλήματα πολλή ώρα να σου στέλλω,

μικρούλα πόλη, λευκή χαρά μου.
Κι’ οπόταν η καρδιά μου πια αλαφρώση,
η αύρα σου τα πανιά μου να φτερώση,
τα σκλαβωμένα αδύναμα φτερά μου,

να φύγω πάλι χωρίς εμπόδιο.
Νάμαι αλαφριά στον αναλογισμό σου
κι’ όλα μαζί, μαζί κι’ ο χωρισμός σου
γλυκύτατο να μου είνε κατευόδιο.

Νησάκι ερημικό, στης μοναξιάς σου
τους τόπους τριγυρίζω.
Μέσ’ στη βαθιά μου νύχτα αναγνωρίζω
το φάρο της ματιάς σου.

Όπου στους κούφιους βράχους σου έχω κρύψει
παιχνίδια και χαρές μου,
φτάνουν προσκυνητές οι θλιβερές μου
σκέψεις και η μάταιη τύψη.

Με κυκλαμιές, με κάπαρης λουλούδια,
με αγριοβιγκόνιες πάλι,
το νεανικό μου στόλισα κεφάλι
και σου μιλώ τραγούδια.

Μα να, στον παληό Πύργο σου έχω φτάσει,
που εθρήνα η κουκουβάγια
και νοιώθω, πλάι στα γκρέμια του μουράγια,
πως έχω πια αποστάσει.

Μέσ’ στην καρδιά μου τη βουβή, καιρό πια ρημασμένη,
επέρασεν η αγάπη σου σαν άνοιξης πνοούλα.
Και το αηδονάκι του καημού στάθη στην ανθισμένη
χαρά μου και τραγούδησε – λαχτάρα και τρεμούλα.

Γιατί θυμάσαι το βουβό, το ρημασμένο κάστρο
που στα συντρίμμια του άνθισε μια δάφνη ροδαλή;
Βλέπω στο σκυθρωπό ουρανό που ξεπροβάλλει ένα άστρο.
Ίσως θα μούπρεπε και μένα ένα στερνό φιλί.

Ρεμβαστική παλιά μου φίλη
ήρθε η Σελήνη να με πάρη.
Για το λαμπρόν ορίζοντά σου
η νοσταλγία σου θ’ απάρη.

Δυο πλανεμένες μέσ’ στη νύχτα
πάνω σου σκιές θ’ αργοπερνούνε.
Θ’ αναθυμούνται, θα σωπαίνουν,
καθώς σωπαίνουν που ξεχνούνε.

Με μαγικά πετράδια θάχης
στρωμένη την πλατιά σου αγκάλη,
ως την αυγή να μας πλανέψης
να μείνουμε κοντά σου πάλι.

Θα γίνη ατλάζινο το κύμα
και θα ρουφάμε τη δροσιά σου,
χλωμές κ’ οι δυο μας νοσταλγίες,
ενάντιωμα στην αρνησιά σου.

Ώρες θα μείνουμε σαν πρώτα,
μάτια στα μάτια καρφωμένα,
να πίνω θλίψη εγώ από κείνη
και κείνη τη σιωπή από μένα.

Και θα μας εύρη η αυγή γερμένες
σ’ ένα ναυαγισμένο καϊκι,
στους κόλπους σου αποτραβηγμένο
κι’ απ’ τον αγώνα κι’ απ’ τη νίκη,

σα ναυαγούς και μας κοντά σου
με τη γαλήνη σου δεμένες
τη μια χλωμότερη απ’ την άλλη
να σβήνουμε συλλογισμένες...

Ο Απρίλης κ’ η Σελήνη μέσα στο άλσος
σμίξαν. Το μεσονύχτι μεθυσμένοι
πέρασαν μ’ ευθυμία.
Και τώρα στη γαλήνη είνε απλωμένη
ρεμβαστική ματιά, η μελαγχολία.

Δυο δέντρα αναπολούνε
μια νύχτα καταίγιδας, που οι κορφές τους
ερωτικά μπλεχτήκαν
και στη ανάμνησή τους ξεπετιέται
λυγμός από χορδές που δονηθήκαν.

- Στον ύπνο σου κόρη γλυκειά...

Έν’ ανοιχτό παράθυρο
στο αγιόκλημα πνιγμένο
κ’ η κόρη κρίνο, με το φως
του φεγγαριού ντυμένο.

- Του τραγουδιού μου η φωνή...

Κι’ αγγίζει στον αμύριστο
κάλυκα της καρδιάς της
σαν όνειρον αθώας χαράς
ο πρώτος έρωτάς της.

Και λίγο λίγο σκοτεινιάζει το άλσος.
Στο κυπαρίσσι στάθηκε η Σελήνη
βαθιά συλλογισμένη.
Ο Απρίλης βαρέθηκε πια να δίνη
φιλιά. Φεύγει κ’ η Νύχτα κουρασμένη.
Όλα σίγησαν μόνο για να μείνη
το φλογερό παράπονο:

- Γιατί μ’ έχεις σ’ αιώνια τυραννία...

το κλάμα της κιθάρας που ανεβαίνει
προς τη χλωμή Σελήνη, προς τα ουράνια...

Συντρόφισσα ήμουν κάποτε σ’ ό,τι γλυκό στην Πλάση,
σ’ ό,τι τερπνό κι’ ωραίο αγαπητή.
Μου χαμογέλαε η θάλασσα, με κλέβανε τα δάση
κ’ ήμουν μαζί τους μόνο θαρρετή.

Κάποτε να χαμογελώ σ’ ένα άβγαλτο λουλούδι
με βρήκε κάποιος νέος περαστικός.
«Πάμε μαζί;» μούπε γλυκιά η φωνή του σαν τραγούδι
και μου άπλωσε το χέρι σα δικός.

Δε πρόφτασεν η υπόσχεση να λάμψη στη ματιά μου
και τα νερά μου πήραν τη φωνή,
όλα τα μύρα ξαφνικά κοιμίσαν την καρδιά μου
κ’ έφυγε αυτός και πια δε θα φανή.

Μα φύγαν κι’ όλοι οι σύντροφοι, που τόσο μ’ αγαπήσαν.
Όλα τα ωραία της Πλάσης, τα τερπνά,
τα όνειρα που τους χάρισα στη Νύχτα τα σκορπίσαν
και το άβγαλτο άνθος πια δε μου μηνά.

Κάποτε ο Έρως ξαφνικά κρύφτηκε στην καρδιά μου
κ’ η ομορφιά του μυστικά τρέμισε στη ματιά μου.
Ανίδεη μιαν υψηλή φιλοξενία πως δίνω,
σ’ ό,τι μικρό, σ’ ό,τι γλυκό σ’ ό,τι άσκοπο θα μείνω,
να παίζω με τα πλούσια δώρα και τα στολίδια
που στη γιορτή του μούφερε, με τη γιορτή την ίδια.
Πόσους και πόσους μηνυτές γλυκούς δε μούχε στείλει!
Και γω η φτωχούλα αρκέστηκα μόνο στα ωραία τους χείλη
και πέρασε σα σε όνειρο το μήνυμα στ’ αυτιά μου.
(Όνειρο, ξένη υπόσχεση κι’ η φλογερή ματιά μου!)
Τι μηνυτής το αστροφεγγο, η αγρυπνιά μου. Το δάκρι
διαμάντι στου χλωμόθωρου προσώπου μου την άκρη.
Ο στεναγμός ανάσα ανθών και τάνθη φιλημάτων
σχήματα. Η αύρα ψίθυρος ερωτικών στομάτων.
Και των κλαδιών η ανάταση, χέρια που θ’ αγκαλιάσουν.
Οι πόθοι, ανήσυχα πουλιά, δε θέλαν να φωλιάσουν.

Έπειτα στην απόχρωση της βραδινής γαλήνης,
εσύ σκιά που την ψυχή γλυκά θα μου απαλύνης
και θα μου πάρης τρυφερά να την αποκοιμίσης
την έγνια μου μεσ’ στους λωτούς και κει θα την αφήσης.
Το γέλιο που δε φαίνεται, ο πόθος που λικνίζει,
σα μια πνοή, φύλλα, νερά και γέννηση οιωνίζει.
Το άπλωμα του λαχταριστού χεριού πάντα να δώση,
να δώση. κ’ είνε ανύποπτο για μα δύναμη τόση.
Σπάταλο κίνημα παντού και σ’ ό,τι δεν αξίζει.
- Καθώς ο χρόνος κι’ ο καιρός περνά και δε γυρίζει.
Κι’ ο ύπνος που με τόνειρο μούκλεβε εμπιστοσύνη.
Ανάσταση το ξύπνημα και το πρωί αγιοσύνη.
Και λίγο λίγο τα μικρά και τα γλυκά που φτάναν,
μ’ έπαιρναν πάλι ξένιαστη και σκλάβα τους με κάναν.
Αχ, πως μπερδέφτηκα, κουτή, χωρίς φιλοδοξία,
μ’ αυτά τα λίγα μ’ έδεσε η χαρά τους προδοσία
και μοναχά κατάλαβα τι μούλειψε στ’ αλήθεια,
όταν τον είδα επίσημα να φεύγει με τα πλήθια
των δώρων του, πιστότατην ακολουθία. Χαθήκαν
περήφανα, ανεπίστροφα, σαν που να πλανηθήκαν.
Τώρα μ’ αυτό που μ’ άφησε μένω τ’ ομοίωμά του,
(αφήνει κάποτε ίχνη του σε κάποιο πέρασμά του)
κι’ εμπρός σ’ αυτό το ομοίωμα - ω πλάνη αυτού του κόσμου!
Μαδώ πικρά κι αχρείαστα τα ρόδα του αίματος μου.

Με κάλεσε κάποια φωνή
την αγάπη να δώσω.
Ήταν καιρός. Σημείο είχε φανή
η αγωνία, τα πλούτη μου να σώσω.

Ή αγάπη μου μια προσφορά.
ανάλωμα σε μύρο.
Ήταν να δώση τούτη τη φορά
αντίφεγγε η χαρά της σ’ όλα γύρω.

Κ’ ήρθες στην πλούσια μου γιορτή
με χέρια σταυρωμένα.
Και σα να μην κατάλαβα γιατί,
τα μάτια σου χαιρόμουν τα θλιμμένα.

Εσύ! Για σένα! Όχι για με,
ω, τίποτε για μένα.
Και καθώς ήρθες, έφυγες Καλέ,
έφυγες με τα χέρια σταυρωμένα.

Έφυγες κ’ έμεινα πικρή,
ανώφελη για σένα.
Κι’ ουδ’ όσο ενός φιλιού η χαρά μπορεί
δεν ήταν όσα σούχα συναγμένα.

Αγάπη, μήτε μια κοινή
δύναμη δε μου εστάθης.
μεσ’ στη ζωή μια ιδέα φωτεινή,
μια πρόφαση πως βρίσκουν να με μάθης.

Εκείνη που είνε λησμονημένη
εκείνη που ήρθε περαστικά
κ’ έφυγε αγνώριστη κ’ έφυγε ξένη,
τόσο θλιμμένη καρτερικά,

είχε στο βλέμμα κλείσει ένα αστέρι
που όλο ζητούσε τον ουρανό,
που σαν τον έρημο ήταν φανό
μέσα σε νύχτα και σ’ άγρια μέρη.

Αγρίων ανέμων μάχη τιτάνεια,
η μαύρη θύελλα, η τρικυμία
και στου μετώπου της η ηρεμία
την ασημένια την επιφάνεια!

Στ’ ωραίο στόμα η γραμμή γυρνούσε
σαν ένα φίλημα ερωτικό,
μα της σιωπής του δεν ξεπερνούσε
το πικραμένο το μυστικό.

Ανάμεσό μας στάθη θλιμμένη.
Κάτι ζητούσε, ποιος ξέρει τι;
Πως ήρθε; Κ’ είνε λησμονημένη;
Τι του ζητούσεν η ξένη αυτή;


Νέε, με την άχρωμη ματιά, με το σφιγμένο στόμα,
η θλίψη σου έκαμε ν’ ανθίση η σκοτεινή καρδιά μου.
Μα δεν εθάρρεψα ποτέ κι’ ούτε και τώρα ακόμα
και τράβηξα στο γνώριμο στρατί προς τη νυχτιά μου.

Άλλες ελπίδες γύρω σου χαρούμενες γυρίζουν.
έχεις ένα χαμόγελο γλυκά υποσχετικό.
Και γω όλο απομακρύνομαι, που να μην ξεχωρίζουν
στα προδωμένα μάτια μου το μάταιο μυστικό.

Κι’ αν δε με πήρε ούτε στιγμή στ’ ανάλαφρα φτερά της
η πίστη της χαράς εμέ, και γω να ονειρευτώ,
μα πως εσύ χαμογελάς γλυκά στο κάλεσμά της
ας μη μου τύχαινε ποτέ νάναι μια πλάνη αυτό.

Τη θλίψη σου που αγάπησα, να μην ιδώ ποτέ μου
ενάντιά σου να εγείρεται μοιραία καταστροφή,
και ανώφελη η αγάπη μου, πάλι χαρά του ανέμου
νάναι και μιας ασίγαστης μανίας η τροφή.

Απόψε πως σιγούν όλα παράξενα
στη μοναξιά δομένα.
Έχει η γαλήνη κάτι από τα σύννεφα
τα πλανεμένα.

Το σύμπαν κυματίζει έτσι απαλότατα.
Κάποια υμνωδία πλενιέται.
Μέσ’ στην ψυχή μου μια γλυκιά κατάνοιξη
σα ναφυπνιέται.

Δεν ξέρω πια τι νάναι, τίνος μήνυμα,
τι νοσταλγία πάλι.
(Τα ξέχασα όλα, πρώτη εγώ εγκατάλειψα
τη μάταιη πάλη).

Απόψε, όπως σιγούν όλα παράξενα
μια προσδοκία με πνίγει.
Αχ, ας μη μάθω τίνος είνε μήνυμα
κι’ ως ήρθε, ας φύγει.

... Κι ανάμεσό σας είμαι εγώ το άσκοπο, το αφημένο,
το αδύναμο. Με πλάνεψαν και μούκλεψαν ακόμα
τη σκέψη μου και τραγουδώ τα πάθια μου και μένω
με τ’ όραμα στα μάτια μου, την πεθυμιά στο στόμα.

Ερωτευμένη, στη μικρή καρδιά μου ξεχειλίζει
το φίλτρο που με πότισαν στον ύπνο μου μικρούλα.
Και την ανάμνηση τη ζω κ’ ένας νεκρός γεμίζει
με φιλαρέσκεια της φτωχής ζωής μου την ακρούλα.

Καλέ μου, η Άνοιξη έφτασε. Τα βράδια με πλανά
πως παίζει στο παράθυρο τη φωτεινή της σάρπα.
Μα τα μεσάνυχτα γροικώ πως φευγαλέα περνά
το θλιβερό τραγούδι σου στη νυμφική τους άρπα.

Καλέ μου, όλα γυρεύουνε γλυκά να με κοιμίσουν
και να μου πουν πως έσβησες για πάντα από τη γη.
Μα όλα, χωρίς να θέλουνε, σένα θα μου θυμίσουν
κι’ ανίδεα θα μου κάνουνε τη νοσταλγία πληγή.

Καλέ μου, πως απόσβησε παντοτινά η ματιά σου
από τον Ήλιο που άλλοτε μ’ αγάπη μούχες δείξει;
Πως έγινε έτσι, να βρεθώ τόσο πολύ μακριά σου
κι’ ο ήλιος σου εχθρός να μου γενή, σκοτάδι να με πνίξη;

Πριν από σένα πέθαναν όσα μούχες ταμένα
κι’ ύστερα χάθηκες και συ μαζί τους, το πιο ωραίο.
Ένας κυκλώνας γύρω μου τα πάντα έχει θαμμένα
και μ’ έχει αφήσει ζωντανή μόνον για να σε κλαίω.

μη με βλέπετε που κλαίω,
δεν έχω θλίψη στην ψυχή μου.
Ό,τι είχα στη ζωή μου ωραίο
χάθηκε κ’ είμαι μοναχή μου.

Είνε η ζωή μου χωρίς χάρη,
χωρίς χαρά και χωρίς λύπη.
Κι’ αν τη ματιά δε μούχουν παρει,
ο λογισμός μου πάντα λείπει.

Με τις σκιές μαζί γυρίζω.
Η μοναξιά πλατιά με ζώνει.
Τους τόπους πια δεν τους γνωρίζω.
Νοιώθω πυκνό να πέφτη χιόνι.

Τίποτε εδώ δε με πλανεύει.
Τίποτε εκεί δε μ’ οδηγάει.
Η σκέψη μου όλο και στενεύει,
ενώ η καρδιά μου όλο λυγάει.

Ω, μη με βλέπετε που κλαίω,
κάποια παλιά συνήθεια θάναι.
Τα μυστικά μου όλα σας λέω,
τώρα που πια δε με μεθάνε.

Έλα μαζί μου, αφού ήθελες ν’ αναίβης
σε τούτη την απόκοσμη κορφή.
Μονάχα μη θελήσεις να κατέβης,
δεν είνε πουθενά μια επιστροφή.

Την πλάνα ανησυχία σου θα πληρώσης
όχι, σαν άλλοτε, με χαλασμό.
Τώρα πρώτη φορά θα παραδώσης
και το στερνό σου ακόμα στοχασμό.

Και τότε πια, τα μάγια θα λυθούνε.
Θα μείνουμε μονάχοι στην ερμιά.
Τα γύρω σ’ ένα γύρο θα χαθούνε
και θάμαστε σαν κρεμαστά κορμιά.

Τα χέρια μας μονάχα τα μαλλιά μας
θ’ αγγίζουνε στο φοβερό κενό.
Σαν άνεμος θα πέρνη τη μιλιά μας
και θάναι τάχα εμπόδιο κοινό,

ενώ μέσα στα λόγια μας θα πνέη
της ίδιας της ψυχής μας ο χαμός.
(Και μ’ όλα αυτά να μοιάζουμε σα νέοι
κι’ ούτε κι’ αυτός να λείπη ο στολισμός!)


Τίποτε. Θάχα κάποια που δεν ξέρω
στη ζωήν αποστολή.
Γιατί τόση φθορά παντού να φέρω,
σα μια ασυνείδητη βουλή.

Το σύνθημα, όπου εβράδυνα το βήμα
και τη ματιά, θα πη
«καταστροφή!» Κρατούσα εγώ το νήμα
ως τη στιγμή του να κοπή.

Ο θάλαμος της σκοτεινής ζωής μου
γέμισε από νεκρούς.
Κι’ ούτε το χώρο βρίσκω της δικής μου
θέσης, ανάμεσα σ’ αυτούς.

Τις νύχτες με τη σκέψη φωτισμένη
κει μέσα περπατώ,
ως κι’ απ’ αυτούς που αγάπησα διωγμένη
θέση κοντά τους να ζητώ.


Στάσου μπροστά μου, μήπως καμμιά αχτίδα
του ήλιου με φτάση.
Πάνω στην αδυσώπητη θωριά σου
θα χτυπήση, θα σπάση.

Στα ξέσαρκα, κατάχλωμά σου χέρια
με πίστη κράτει
τη γραφτή καταδίκη μου με εικόνες
μαρτυριών γεμάτη.

Σε αναγνωρίζω, Δήμιε της ζωής μου
φριχτά κάθε ώρα.
Και πιο πολύ το ανώφελο κορμί μου
που παραστέκεις τώρα.

Μα έτσι θα γίνη. Δε θα πολεμήσω
συ θ’ αληθέψης.
Κι’ ύστερα τρόπαιο στη νεκρή καρδιά μου
το σκήπτρο σου θα φυτέψης.

Το τελευταίο τραγούδι μου
το άγραφο, θ’ ανατείλη
απ’ των ματιών τη δύση.
Το τελευταίο τραγούδι μου
παρθένο θ’ αναβρύση
στα πέτρινα μου χείλη.

Ακόμα έχω το ρόδισμα
του πυρετού στην όψη,
φίλοι και σας πλανεύει.
Ακόμα ένα άνθος τόνειρο
το μύρο του ασωτεύει.
(Και τάνθος τώχουν κόψει).

Ακόμα σ’ ένα φίλημα
σ’ ερωτικό μεθύσι
τα χείλη μου προσφέρω.
Μα δε βλέπετε τ’ Όραμα
και μόνο εγώ το ξέρω
πως μ’ έχει πια κερδίσει.

Κεντήστε με ροδάγκαθα
τη νεανική καρδιά μου,
μήπως και την ξυπνήστε.
Νερό κ’ αίμα αν θ’ ανάβρυζε,
το τέλος λησμονήστε.
Ακόμα είναι μακριά μου!

Το τελευταίο τραγούδι μου
θάρθη να σας ξαφνίση
στο δειλινό το λαύρο,
σαν ένα κακό μήνυμα
που στη σιωπή το μαύρο
φτερό του θα τανύση.

Λοιπόν κι’ αυτό δε μούπρεπε το τελευταίο λουλούδι.
Και πέρασε η ζωούλα του πνοή.
Ένα άξαφνο φωσφόρισμα, ένα πικρό τραγούδι,
ένας νεκρός ακόμα στη ζωή.

Μιλώ για την αγάπη σου. (Μιλώ συλλογισμένη.
Είνε σιωπή και πένθος στην καρδιά).
Λέω μόνο, πως μπορεί ποτέ, πως πια να μη της μένη
ούτε η γλυκιά που αλλάξαμε ματιά.

Ας ήμουν μια γερόντισσα, με μόνη
των αναμνήσεων την πηγή στα στήθια.
(Αναιμική κ’ εφήμερη ανεμώνη
τώρα με καίει και τόνειρο κ’ η αλήθεια).

Ας ήμουν μια γερόντισσα ασημένια
μια ζωγραφιά παλιά μισοσβησμένη.
(Το μνήμα μου ένα βήμα, κι’ όμως ένια
γίνεται κ’ η στιγμή μου η μετρημένη).

Να γέρνω μ’ εγκαρτέρηση, με γλύκα,
πάνω απ’ τη λάβα που έσβησε μια μέρα
για πάντα, να διηγιέμαι πως τη βρήκα
την ευτυχία στου βίου την εσπέρα.

Και πλάθοντας γλυκά το παραμύθι,
τα διάφανα ν’ απλώνω δάχτυλά μου
σε γνώριμες σκιές που με τη λήθη
χειροπιαστές θα χάνωνται μακριά μου.

Οράματα να γίνονται στα βάθη,
προς την ανατολή, και να μου γνέφουν
όσα τη ζωή μου λεηλατήσαν πάθη.
Με φως οι απελπισίες να με στέφουν.

Λοιπόν αφού το φως της μέρας σβήνει
και κόντηνε η ματιά μου τόσο πια,
ας ήμουν μια γερόντισσα που ντύνει
με παραμύθια μια νεκρή καρδιά.

Ω, χαμηλώστε αυτό το φως!
Στη νύχτα τι ωφελάει;
Πέρασε η μέρα. Φτάνει πια.
Ποιος ξέρει ο Ύπνος μου κρυφός
αν κάπου εδώ φυλάη

κι’ αν του ανακόβεται η στιγμή
ναρθή, που τον προσμένω.
Έχω στο στόμα την ψυχή
μου παρατήσαν οι λυγμοί
το στήθος κουρασμένο.

Πάρτε το φως! Είνε καιρός
να μείνω πια μονάχη.
Φτάνει η απάτη μιας ζωής.
Κάθε προσπάθεια ένας εχθρός
για τη στερνή μου μάχη.

Ας παύσουν πλέον οι σπαραγμοί.
Ας μου απομείνει κάτι
για να πλανέψω τη νυχτιά
να σκύψη κάπως πιο θερμή
στο ανήσυχό μου μάτι.

Πάρτε το φως! Είνε η στιγμή!
Τη θέλω όλη δική μου.
Είνε η στιγμή να κοιμηθώ.
Πάρτε το φως! Με τυραννεί...
μου αρνιέται την ψυχή μου...
Πόνος… Πόνος… Δε φτάνει πια το δάκρι
κι’ ο στεναγμός. δε φτάνει, δεν ξεσπά.
Αλλόφρονο πουλί πετιέται η σκέψη
και δέρνει τα φτερά του και τα σπα.

Αίμα ο ίδρως της αγωνίας. Βάφηκαν
οι κρόταφοι σε ρόδα τραγικά.
Φαρμάκι μεσ’ στις φλέβες τριγυρνούνε
μιας δυνατής ζωής τα μυστικά.

Του μαρτυρίου η σιδερένια ρόδα
γυρίζει τη στροφή της τη στερνή.
Η Γνώση παραστέκει νικημένη.
Η Αγάπη απαρηγόρητα θρηνεί.

Σκύψε Νυχτιά παρήγορη, περίχυσέ την μύρα,
στο κάτασπρο κλινάρι της ιερά παρθενικό
και γίνου μεσ’ στον ύπνο της η παραστάτις μοίρα
κ’ εμπόδισέ της τόνειρο, το ανύποπτο κακό.

Να γίνης τόσο ανάλαφρη, καθώς μητέρας χάδι
πάνω στην άγρυπνη καρδιά κι’ αυτή να κοιμηθη,
μήπως και το μεθυστικό ξανασιμώση βράδι
και νοιώση το άνθος του παλιού καημού να ξανανθή.

Νάναι γυμνή και ταπεινή στη μητρική αγκαλιά σου
κι’ όταν μέσα στα μύρα σου λησμονηθή βαθιά,
τότε το θρήνο σου άφησε και λύσε τα μαλλιά σου,
σημείο πως αξιώθηκε να μην ακούει πια.

Μητέρα μου, πόσο φριχτά βαραίνει
η μοίρα σου στο νεανικό μου στήθος.
Όλοι μου οι πόνοι καταφεύγουν πλήθος
γύρω στη θύμησή σου που πικραίνει.

Εμένα, που δέχτηκα ευλογία
κ’ έγινα το θαυμάσιο ομοίωμά σου,
ας με δεχτή σα νάμαι αμάρτημά σου
η μνήμη σου, μαρτυρική κι’ αγία.

Στη μοίρα σου, που γνώρισα σε μένα,
τη σπαραγμένη σκέψη μου προσφέρω.
Μα στην καρδιά μου μόνο εγώ θα ξέρω
πόσους μετρούν νεκρούς ταγαπημένα.

Μητέρα μου, πόσο μου λείπεις τώρα
που πνιχτικό, βαθύ σκότος θα γίνη
στη μάταιη ζωή μου που όλο σβήνει...
Αχ, πως μου λείπεις σε μια τέτιαν ώρα.


Όλα θα σβήσουν και του ήλιου η πλανεμένη αχτίδα
είνε η στιγμή να φύγη.
Πάλι η βουβή μας κάμαρα χωρίς καμμιάν ελπίδα
τάδεια μας μάτια σμίγει.

Κι’ απόψε η νύχτα θα διαβή με την τρελλή μου σκέψη,
όλη φιλιά και δάκρι
και θα μας εύρη η αυγή, νεκρούς που θάχουν επιστρέψει
σε μιας ζωής στην άκρη.

Ό,τι μάταιο στις μέρες μου μπαίνει πιο μάταιες πούνε
με φόβο το κοιτάζεις.
Εξώ στον κήπο από χαρά τάνθη λιγοθυμούνε.
Σαν τι χαρά μου τάζεις

κι’ όλο γυρίζω τη ματιά στην άψυχή σου εικόνα;
Διάδημα απ’ άσπρο φως
σου γίνεται του βάζου μου η εαρινή κορώνα,
της μυγδαλιάς ο ανθός.

Κ’ έτσι γλυκαίνει σου η μορφή και στο άρωμα η καρδιά μου,
που να σε καρτερώ
να σε λυγίσουν τα βαριά μύρα ναρθής κοντά μου,
ναρθής με τον καιρό.

Είμαι τρελλή να σ’ αγαπώ, αφού πια έχεις πεθάνει,
να λυώνω στη λαχτάρα των φιλιών,
να νοιώθω τώρα πως αυτό που μούδωσες δε φτάνει,
δε φτάνει η δρόσος των παλιών.

Με μιαν ασίγαστη μανία να θέλω ό,τι μου λείπει,
να θέλω ό,τι μου κράτησες κρυφό
κ’ έτσι να δέρνωμαι μ’ αυτό το μάταιο καρδιοχτύπι.
Στα μάτια σου την τρέλλα να ρουφώ.

Τι θ’ απογίνω, αγαπημένε, που θα σε ζητήσω;
Άλλοτε οι μέρες φεύγανε στην προσμονή σου σκιές.
Αιώνες καρτερώντας σε μπορούσα να διανύσω,
με τόνειρό σου οι πίκρες μου γλυκιές.

Που νάσαι; Τι ναπόμεινε από σε να το ζητήσω;
Που νάναι το στερνό μου αυτό αγαθό;
Ω, δεν μπορεί μια ολόκληρη ζωή γι’ αυτό να ζήσω
και μάταια καρτερώντας να χαθώ.

Άνοιξη! Ο ήλιος χρυσαφιού πλημμύρα. Μάγια, μύρα
παντού και σαγαπώ, σε καρτερώ.
Βραδύνεις κ’ υποψιάζομαι, ζηλεύω, δεν σου πήρα
όλης σου της ψυχής το θησαυρό.

Τα λόγια σου! Ω, τα λόγια σου, μια υπόσχεση που καίει
μια υπόσχεση που αργεί πολύ ναρθή.
Τ’ ακούω παντού, δεν παύουνε. Μέσα τους κάτι κλαίει,
μέσα τους τρέμει η αγάπη σου, προτού μοιραία χαθεί.

Τα λόγια σου με μέθυσαν τη μέθη του θανάτου
κι’ ακόμα δεν εσίγασαν. Μιλούν
και με τρελλαίνουν, με μεθούν, με φέρνουν πιο σιμά σου,
ενώ πιο ακαταμάχητα στην ύπαρξη καλούν.

Αγαπημένε, αν τη ζωή τη δώσω πίσω, ’πε μου,
τι θα ωφελήση, αφού δε θα σε βρω;
Δε λογαριάζω τη ζωή, μα πως μπορεί καλέ μου,
να σβήση πια η αγάπη μου; Και να μη σ’ αγαπώ,

ενώ θάναι Άνοιξη παντού που ακούστηκε η φωνή μας
να επικαλήται τον αιώνιο έρωτα και μεις
στεφάνι να του πλέκουμε με μόνο το φιλί μας,
μέσα στο γιορτασμό λατρείας θερμής.

Ω, δε μου δίνει ο θάνατος καμμιά καμμιάν ελπίδα
και μου τις έσβησε η ζωή σα μια ψυχρή πνοή.
Τώρα μου μένει στου έρωτα την άγρια καταιγίδα
να ιδώ να μετρηθούν για με θάνατος και ζωή.

Το λίγο που σου απόμενε, την υστερνή ζωή σου
σε αγάπη τη μετάβαλες και μου την είχες δώσει.
Εγώ κι’ αν όλη τη ζωή μου ονόμασα δική σου
τι σούχα δώσει να χαρής από μια αγάπη τόση!
Και νόμιζα πως έδινα, περήφανη να κρύβω
το θησαυρό που γέμιζε μέσα μου και χανόταν.
Α, τώρα κάτω απ’ τη φριχτή τύψην αυτή θα σκύβω
πως ούτε πήρα το άξιο σου δώρο που μου δινόταν.
Ω, στη ζωή την άδικη είνε η ευτυχία γνώση
κ’ η γνώση αυτή πόσον αργά χαρίστηκε σε μένα!
Ήρθε την περηφάνεια μου μόνο να ταπεινώση,
τα πλούτη μου όλα δείχνοντας στον άνεμο δομένα.

Όσον η αγάπη αβάσταχτα μεγάλωνε και τόσο
τη μόνωση της όριζα και το κρυφό μαρτύριο.
(Κι’ ο ίσκιος της θα εβάραινε, πως να στη φανερώσω;)
Μα τάχα μην απόκλινε μοιρία προς το μυστήριο;
Του μυστηρίου γέννημα μην ήταν και μαζί του
αξιώνοταν περήφανα το φως ν’ απαρνηθή,
το λίγο φως που μούδινες, ξεγέλασμα του αδύτου
που όρισε προς το δρόμο σου το βήμα μου να ’ρθη;
Δεν ξέρω τίποτε να πω στη σκέψη που με δέρνει
τις νύχτες και τις μέρες μου, πιο νύχτες πιο θλιμμένες.
Στην τύψη μου που απ’ το θάνατο προδοτικά με παίρνει,
ω, τι να πουν οι πίκρες μου σε δάκρια χυμένες.

 
Ένα τραγούδι μού ανήκει ένα κρασί
Κάτω απ' το πέλμα μου βάζω την ικεσία
Τη γυναίκα που θέλω την παίρνω από τη μέση
Και ανοίγω το κύμα των κατακτήσεων
Που δεν είναι γυναίκες αλλά σώματα
Που πρώτα δεν έβλεπα και τώρα βλέπω

Οι τεράστιες πράξεις του ανθρώπου είναι σώματα

Δεν είμαι μόνος μου είναι και άλλοι που πολεμάν
Άλλοι που έχουν γυναίκα σαν φως να τους φωτίζει
Σαν άστρο της νίκης σαν ρώμη και σαν κρασί
Άλλοι που πετάν στ' άλογα πάνω και τρέχουν σαν σαΐτες
Δεν είμαι μόνος που τραγουδώ το ξέρω
Η φωνή μου κλείνει μέσα της χίλιες φωνές
Το θάρρος μου υπάρχει αλλά δεν το αναγνωρίζω
Τα μάτια μου βλέπουν το θάρρος των συντρόφων
Εμπνέονται από κείνο και όταν ενθουσιάζεται
Η καρδιά μου και ανασαίνει πλατιά
Δεν είμαι εγώ ο δαίμονας που την οδηγεί.


Για μένα στάθηκες, αγάπη μου,
Ό,τι η ψυχή μου επόθησε . . .
Ένα καταπράσινο νησί στην αγκαλιά της θάλασσας,
Μια πηγή και ένας βωμός,
Πλημμυρισμένα από άνθη και μαγευμένους καρπούς,
Και όλα αυτά ήσαν δικά μου.


Όνειρο τόσο μαγικό που δεν μπορούσε να βαστάξη!
Γεμάτο άστρα ελπίδες που ανέτειλε
Για να σκεπασθή αμέσως με σύννεφα.
Από το μέλλον μου φωνάζει μια φωνή :
— Εμπρός! — Αλλά προς το Παρελθόν
— ερεβώδη άβυσσον — το πνεύμα μου πτερυγίζει,
σιωπηλόν, ακίνητον, λυπημένον.


Γιατί, ωιμέ! ωιμέ! για μένα
Το φως της ζωής έσβυσε.
«Ποτέ πια, ποτέ πια, ποτέ πια,
— Λέει η θάλασσα με επίσημο τόνο στην αμμουδιά —
Το κεραυνοβολημένο δένδρο δεν θ' ανθίση.
Ο πληγωμένος αητός δεν θα ξαναπετάξη!»


Ένα συνεχές ούρλισμα είν' η ζωή μου
Και όλα των νυκτών μου τα όνειρα
Πηγαίνουν εκεί, προς την βαθειά λάμψι των ματιών σου,
Εκεί που τα πόδια σου αντανακλώνται,
Μέσα σ' ένα αιθέριο χορό
Σ' ένα Ιταλικό ποτάμι.


Ωιμέ! Καταραμένη νάν' η νύκτα
Που σε συνεπήρεν απάνω στα κύματα
Μακράν απ' τον έρωτα, κοντά σ' ένα αριστοκρατικό σύζυγο,
Γέρο και αρρωστημένο, σ' ένα κρεββάτι ανίερο.
Μακράν από με, απ' τον συννεφιασμένο ουρανό μας,
Όπου κλείει η ιτιά, η ασημένια.


Τ


Δικά μου οι στίχοι, απ' το αίμα μου, παιδιά.
Μιλούνε, μα τα λόγια σαν κομμάτια
τα δίνω από την ίδια μου καρδιά,
σα δάκρυα τους τα δίνω από τα μάτια.

Πηγαίνουν με χαμόγελο πικρό,
αφού τη ζωήν ανιστορίζω τόσο.
Ήλιο και μέρα και ήλιο τους φορώ,
ζώνη ναν τα 'χουν όταν θα νυχτώσω.

Τον ουρανόν ορίζουν, τη γη.
Όμως ρωτιούνται ακόμα σαν τι λείπει
και πλήττουνε και λιώνουν πάντα οι γιοί
μητέρα που γνωρίσανε τη Λύπη.

Το γέλιο του απαλότερου σκοπού,
το πάθος μάταια χύνω του φλαούτου·
είμαι γι' αυτούς ανίδεος ρήγας που
έχασε την αγάπη του λαού του.

Κει ρεύουνε και σβήνουν και ποτέ
δεν παύουνε σιγά-σιγά να κλαίνε.
Αλλού κοιτώντας διάβαινε, Θνητέ·
Λήθη, το πλοίο σου φέρε μου να πλένε

Κάνε τον πόνο σου άρπα.
Και γίνε σαν αηδόνι,
και γίνε σα λουλούδι.
Πικροί όταν έλθουν χρόνοι,
κάνε τον πόνο σου άρπα
και πέ τονε τραγούδι.

Μη δέσεις την πληγή σου
παρά με ροδοκλώνια.
Λάγνα σου δίνω μύρα
-- για μπάλσαμο -- και αφιόνια.
Μη δέσεις την πληγή σου,
και το αίμα σου, πορφύρα.

Λέγε στους θεούς «να σβήσω!»
μα κράτα το ποτήρι.
Κλότσα τις ημέρες σου όντας
θα σου 'ναι πανηγύρι.
Λέγε στους θεούς «να σβήσω!»
με λέγε το γελώντας.

Κάνε τον πόνο σου άρπα.
Και δρόσισε τα χείλη
στα χείλη της πληγής σου.
Ένα πρωί, ένα δείλι,
κάνε τον πόνο σου άρπα
και γέλασε και σβήσου.

Οι Δον Κιχώτες πάνε ομπρός και βλέπουνε ως την άκρη
του κονταριού που εκρέμασαν σημαία τους την Ιδέα.
Κοντόφθαλμοι οραματιστές, ένα δεν έχουν δάκρυ
για να δεχτούν ανθρώπινα κάθε βρισιά χυδαία.

Σκοντάφτουνε στη Λογική και στα ραβδιά των άλλων
αστεία δαρμένοι σέρνονται καταμεσίς του δρόμου,
ο Σάντσος λέει «δε σ' το 'λεγα;» μα εκείνοι των μεγάλων
σχεδίων, αντάξιοι μένουνε και: «Σάντσο, τ' άλογό μου!»

Έτσι αν το θέλει ο Θερβάντες, εγώ τους είδα, μέσα
στην μίαν ανάλγητη Ζωή, του Ονείρου τους ιππότες
άναντρα να πεζέψουνε και, με πικρήν ανέσα,
με μάτια ογρά, τις χίμαιρες ν' απαρνηθούν τις πρώτες.

Τους είδα πίσω να 'ρθουνε - παράφρονες, ωραίοι
ρηγάδες που επολέμησαν γι' ανύπαρχτο βασίλειο -
και σαν πορφύρα νιώθοντας χλευαστικιά, πως ρέει,
την ανοιχτή να δείξουνε μάταιη πληγή στον ήλιο!

Πώς σβήνετε, πικροί ξενιτεμένοι!
Ανθάκια μου χλωμά, που σας επήραν
σε κήπους μακρινούς να σας φυτέψουν...
Βιολέτες κι ανεμώνες, ξεχασμένες
στα ξένα που πεθαίνετε παρτέρια,
κρατώντας, αργυρή δροσοσταλίδα,
βαθιά σας την ελπίδα της πατρίδας...
Χτυπιούνται, πληγωμένες πεταλούδες,
στο χώμα σας οι θύμησες κι οι πόθοι.
Το φώς, που κατεβαίνει, της ημέρας,
κι απλώνεται γλυκύτατο και παίζει
μ' όλα τριγύρω τ' άλλα λουλουδάκια,
περνάει από κοντά σας και δε βλέπει
τον πόνο σας ωραίο, για να χαϊδέψει
τα πορφυρά θρηνητικά μαλλιά σας.
Ειδυλλιακές οι νύχτες σας σκεπάζουν,
κι η καλωσύνη αν χύνεται των άστρων,
ταπεινοί καθώς είστε, δε σας φτάνει.
Ολούθε πνέει, σα λίβας, των ανθρώπων
η τόση μοχθηρία και σας μαραίνει,
ανθάκια μου χλωμά, που σας επήραν
σε κήπους μακρινούς να σας φυτέψουν.
Από θεούς κι ανθρώπους μισημένοι,
σαν άρχοντες που εξέπεσαν πικροί,
μαραίνονται οι Βερλαίν· τους απομένει
πλούτος η ρίμα πλούσια και αργυρή.
Οι Ουγκό με «Τιμωρίες» την τρομερή
των Ολυμπίων εκδίκηση μεθούνε.
Μα εγώ θα γράψω μια λυπητερή
μπαλάντα στους ποιητές άδοξοι που 'ναι.

Αν έζησαν οι Πόε δυστυχισμένοι,
και αν οι Μπωντλαίρ εζήσανε νεκροί,
η Αθανασία τούς είναι χαρισμένη.
Κανένας όμως δεν ανιστορεί
και το έρεβος εσκέπασε βαρύ
τους στιχουργούς που ανάξια στιχουργούνε.
Μα εγώ σαν προσφορά κάνω ιερή
μπαλάντα στους ποιητές άδοξοι που' ναι.

Του κόσμου η καταφρόνια τούς βαραίνει
κι αυτοί περνούνε αλύγιστοι κι ωχροί,
στην τραγική απάτη τους δομένοι
πως κάπου πέρα η Δόξα καρτερεί,
παρθένα βαθυστόχαστα ιλαρή.
Μα ξέροντας πως όλοι τούς ξεχνούνε,
νοσταλγικά εγώ κλαίω τη θλιβερή
μπαλάντα στους ποιητές άδοξοι που 'ναι

Και κάποτε οι μελλούμενοι καιροί:
«Ποιος άδοξος ποιητής» θέλω να πούνε
«την έγραψε μιαν έτσι πενιχρή
μπαλάντα στους ποιητές άδοξοι που 'ναι;»


Με αδιάφορο το μέτωπο και πράο,
τα δείλια, τις αυγές θα χαιρετάω.

Δέντρο θα στέκομαι, όμοια να κοιτάζω
τη θύελλαν ή τον ουρανό γαλάζο.

Είναι ζωή, θα λέω, το φέρετρο όπου
λύπη, χαρά τελειώνουνε του ανθρώπου.

Τώρα μακραίνουνε
πύργοι, παλάτια.
Κλαίνε μου οι θύμησες,
κλαίνε τα μάτια.

Τώρα θανάσιμη
νύχτα με ζώνει.
Μέσα μου ογκώνονται
οι άφραστοι πόνοι.

Μ' είδαν, προσπέρασαν
όσοι αγαπάω.
Μόνος απόμεινα
κι έρημος πάω.

Πόσο τ' ανέβασμα
του άχαρου δρόμου!
Στρέφω κοιτάζοντας
προς τ' όνειρό μου:

Μόλις και φαίνονται
οι άσπρες εικόνες.
Τ' άνθη, χαμόγελα
μες στους χειμώνες.

Αεροσαλεύουνε
κρίνοι και χέρια.


Οι ώρες μ' εχλώμιαναν, γυρτός που βρέθηκε ξανά
στο αχάριστο τραπέζι.
(Απ' τ' ανοιχτό παράθυρο στον τοίχο αντικρινά
ο ήλιος γλιστράει και παίζει.)

Διπλώνοντας το στήθος μου, γυρεύω αναπνοή
στη σκόνη των χαρτιών μου.
(Σφύζει γλυκά και ακούγεται χιλιόφωνα η ζωή
στα ελεύθερα του δρόμου.)

Απόκαμα, θολώσανε τα μάτια μου και ο νους,
όμως ακόμη γράφω.
(Στο βάζο ξέρω δίπλα μου δυο κρίνους φωτεινούς.
Σα να 'χουν βγει σε τάφο.)


Πάρε τα δώρα της ψυχής σου να 'ρτεις.
Σου ετοίμασα τη μαύρη κάμαρά μου.
Στον κήπο μου αρρώστησεν ο Μάρτης,
και αρρώστησεν ο Μάρτης στην καρδιά μου.

Πάρε του πόνου σου τη σμύρνα κι έλα.
Όλα θε να σ' αρέσουν· έχω κόψει
το ρόδο, στο παράθυρο, που εγέλα
την αυστηρή μου βλέποντας την όψη.

Πάρε απαλά τον οίχτο σου, να φτάσεις,
και πάρε του καημού σου τη γαλήνη.
Στα μάτια μου το χέρι θα περάσεις,
το βραδινό μου δέος για ν' απαλύνει.


Μάταιη ψυχή, στην ατονία εσπέρας εαρινής,
ενώ θα κλείνεις τα χρυσά φτερά σου πληγωμένη,
την ώρα που σα λύτρωση κάτι θα καρτερείς,
φτωχή καρδιά, θανάσιμα μα αιώνια λυπημένη·

όταν, φτασμένη απάνω στον ορίζοντα, θα ιδείς
μίση να φεύγουν οι έρωτες, χολή τα πάθη σου όλα,
όταν ανέβει από τα εξαίσια τ' άνθη της ζωής
μύρον η απογοήτευση, ψυχή μου ονειροπόλα·

την ώρα την υπέρτατη που θε να θυμηθείς
μ' ένα μόνο χαμόγελο τα φίλα και τα ενάντια -
μάταιη ψυχή, στο πέλαγο, στο αγέρι τι θα πεις;
ω, τι θα πεις, στενή καρδιά, στη χλωμή δύση αγνάντια;

Αχ, όλα έπρεπε να 'ρθουν καθώς ήρθαν!
Οι ελπίδες και τα ρόδα να μαδήσουν.
Βαρκούλες να μου φύγουνε τα χρόνια,
να φύγουνε, να σβήσουν.

Έτσι, όπως εχωρίζαμε τα βράδια,
για πάντα να χαθούνε τόσοι φίλοι.
Τον τόπο που μεγάλωνα παιδάκι
ν' αφήσω κάποιο δείλι.

Τα ωραία κι απλά κορίτσια - ω, αγαπούλες!
η ζωή να μου τα πάρει, χορού γύρος.
Ακόμη ο πόνος, άλλοτε που ευώδα,
να με βαραίνει στείρος.

Όλα έπρεπε να γίνουν. Μόνο η νύχτα
δεν έπρεπε γλυκιά έτσι τώρα να 'ναι,
να παίζουνε τ' αστέρια εκεί σαν μάτια
και σα να μου γελάνε.


Τώρα μακραίνουνε
πύργοι, παλάτια.
Κλαίνε μου οι θύμησες,
κλαίνε τα μάτια.

Τώρα θανάσιμη
νύχτα με ζώνει.
Μέσα μου ογκώνονται
οι άφραστοι πόνοι.

Μ' είδαν, προσπέρασαν
όσοι αγαπάω.
Μόνος απόμεινα
κι έρημος πάω.

Πόσο τ' ανέβασμα
του άχαρου δρόμου!
Στρέφω κοιτάζοντας
προς τ' όνειρό μου:

Μόλις και φαίνονται
οι άσπρες εικόνες.
Τ' άνθη, χαμόγελα
μες στους χειμώνες.

Αεροσαλεύουνε
κρίνοι και χέρια.
Ήλιοι τα πρόσωπα,
μάτια τ' αστέρια

Είναι και ανάμεσα
σ' όλα η Αγάπη:
Στο πρωτοφίλημα
κόρη που εντράπη.

Κι όλο μακραίνουνε
πύργοι, παλάτια.
Κλαίνε μου οι θύμησες,
κλαίνε τα μάτια...
Ήλιοι τα πρόσωπα,
μάτια τ' αστέρια

Είναι και ανάμεσα
σ' όλα η Αγάπη:
Στο πρωτοφίλημα
κόρη που εντράπη.

Κι όλο μακραίνουνε
πύργοι, παλάτια.
Κλαίνε μου οι θύμησες,
κλαίνε τα μάτια...


1

Παλιό η ψυχή μου γράμμα είναι κι εγράφη
σε μια παρθένα ωραία -- ευγενική
παρθένα -- που για λύπη ερωτική
το μοναστήρι εδιάλεξεν, ετάφη.

Τι τώρα κι αν ασπρίζουνε οι κροτάφοι;
Το τότε κι αν η μοίρα ήταν κακή;
Ένα συρτάρι εβένινον εκεί
των αναμνήσεων κρύβει το χρυσάφι.

Την ώρα που γεμίζουν ίσκιο οι θόλοι,
καθισμένη σε πέτρα το κοιτά,
το σφίγγει στα ωχρά χέρια κλαίοντας όλη.

Έπειτα, ενώ, με βλέφαρα κλειστά,
το φευγαλέο της όραμα κρατά,
σηκώνεται και πάει στο περιβόλι.

2

Με τον καιρό που πρόσχαρη ήταν νέα
-- αλίμονο! -- για να αναμετρηθεί,
για να 'βρει ένα σκοτάδι πιο βαθύ,
σέρνεται προς την πένθιμη αλέα.

Βαριά στη ζωή της έπεσε η αυλαία
κει δεν μπορεί καλά να θυμηθεί.
Το χείλος, μόνο ξέρει, δεν ανθεί,
δεν είναι πια τα μάτια της ωραία.

Κι όπως τα δέντρα ολόγυρα σιωπούν,
έτσι ποτέ για εκείνον που τη χάνει,
ποτέ δε θα 'ρθουν άνθρωποι να πουν.

Αχ, μήτε τ' όνομά του εδώ δε φτάνει!
Να ζει; Και πάντα ναν τον αγαπούν;
Μην έχει τάχα -- σαν αυτή -- πεθάνει;

3

Είσαι, ψυχή μου, η κόρη που τη σβήνει
ολοένα κάποιος έρωτας πικρός,
που λησμονήθηκε κοιτώντας προς
τα περασμένα, κι έτσι θ' απομείνει.

Κατάμονη σε μι' άκρη, όπως εκείνη,
σε παρατούν ο κόσμος, ο καιρός.
Ένας ακόμη θα 'σουνα νεκρός,
αν οι νεκροί δεν είχαν τη γαλήνη.

Σαν αδερφούλα η κόρη αυτή σου μοιάζει
που γέρνει, συλλογίζεται και αργεί
χαμένην ευτυχία να νοσταλγεί.

Δικό σου λέω, ψυχή μου, είναι μαράζι
όσα, το βράδυ, δάκρυα, την αυγή,
στα ρόδα κατεβαίνει και μοιράζει.

Θα μας δοθεί το χάρισμα και η μοίρα
να πάμε να πεθάνουμε μια νύχτα
στο πράσινο ακρογιάλι της πατρίδας;
Γλυκά θα κοιμηθούμε σαν παιδάκια
γλυκά. Κι απάνωθέ μας θε να φεύγουν,
στον ουρανό, τ' αστέρια και τα εγκόσμια.
Θα μας χαϊδεύει ως όνειρο το κύμα.
Και γαλανό σαν κύμα τ' όνειρό μας
θα μας τραβάει σε χώρες που δεν είναι.
Αγάπες θα' ναι στα μαλλιά μας οι αύρες,
η ανάσα των φυκιών θα μας μυρώνει,
και κάτου απ' τα μεγάλα βλέφαρά μας,
χωρίς ναν το γρικούμε θα γελάμε.
Τα ρόδα θα κινήσουν απ' τους φράχτες,
και θα 'ρθουν να μας γίνουν προσκεφάλι.
Για να μας κάνουν αρμονία τον ύπνο,
θα αφήσουνε τον ύπνο τους αηδόνια.
Γλυκά θα κοιμηθούμε σαν παιδάκια
γλυκά. Και τα κορίτσια του χωριού μας,
αγριαπιδιές, θα στέκουνε τριγύρω
και, σκύβοντας, κρυφά θα μας μιλούνε
για τα χρυσά καλύβια, για τον ήλιο
της Κυριακής, για τις ολάσπρες γάστρες,
για τα καλά τα χρόνια μας που πάνε.
Το χέρι μας κρατώντας η κυρούλα,
κι όπως αργά θα κλείνουμε τα μάτια,
θα μας διηγιέται -- ωχρή -- σαν παραμύθι
την πίκρα της ζωής. Και το φεγγάρι
θα κατέβει στα πόδια μας λαμπάδα
την ώρα που στερνά θα κοιμηθούμε
στο πράσινο ακρογιάλι της πατρίδας.
Γλυκά θα κοιμηθούμε σαν παιδάκια
που όλη τη μέρα έκλαψαν κι απόστασαν.


Ασημένιο το μέτωπο. Και ωραία
τα μάτια σου εφωσφόριζαν γαλάζα.
Το πιάνο καθώς άνοιγες, δυο νέα
τριαντάφυλλα τρεμίζανε στα βάζα.
μα οι κρόταφοί σου ρόδα πλέον ωραία.

Επάλευαν τα χέρια σου, εκερδίζαν·
τα πλήχτρα υποχωρούσανε· τις νότες,
τη μελωδία σαν έπαθλο χαρίζαν.
Ακούαμε. Και τα αισθήματα, δεσμώτες
που την ελευτερία τους εκερδίζαν.

Δεν θυμούμαι καλά, πέρασαν χρόνια,
πώς είχες όμως λέω και τραγουδήσει·
εξόν αν εκελάηδησαν αηδόνια.
Λάλο ή βουβό, το χείλο σου είναι βρύση,
ελάφια κουρασμένα εμέ τα χρόνια.

Η πεταλούδα πάντα θα πετάξει
αφήνοντας στα δάχτυλα τη γύρη.
Θρίσμα το αντίο, το χέρι σου μετάξι,
κι εχάθηκες. Από το παραθύρι
η πεταλούδα πάντα θα πετάξει...


Τώρα που μήτε ο έρωτας μήτε η φιλία της φέρνει,
μήτε κι αυτό το μίσος μου παρηγοριάν, α, πώς
η ώριμη θλίψη μου κατά καιρούς τα περασμένα γέρνει,
της νιότης μου καρπός!

Χορδή η καρδιά μου δέχονταν το Μάρτη ανατριχίλα.
Ακόμα με συνέπαιρνε γλυκιά μια συλλογή
όταν το νέο Φθινόπωρο με μαραμένα φύλλα
εράντιζε τη γη.

Μια πεταλούδα επέταγε και την ακολουθούσα·
ήταν η απάρθενη ζωή μου, η ζωή του κόσμου, η μια.
Ο νους μου σάμπως ξύπνημα τη χαραυγή. Και η Μούσα
μου άγγιζε τα μαλλιά.

Δώστε μου τα παιδιάτικα χρόνια μου πόχουν γίνει
στην ηρεμία του δειλινού χρυσός, ωραίος καπνός,
τα χρόνια που 'ρθανε χαρά, πέρασαν καλοσύνη,
κι έφυγαν ουρανός.

Να λετε πάλι στο πικρό χείλος μου την αχτίδα,
στα μάτια την ανθρώπινη και θεία σταλαγματιά.
Εξωτικό μπλάβο πουλί, φέρετε την ελπίδα,
χαμένη τώρα πια.

Και στο χλωμό μου μέτωπο για λίγο κάμετε ώστε
χίμαιρες, οραματισμοί σαν άστρα να κυλούν.
Οι άγγελοι να διατάζουνε, κι από τα τέμπλεα δώστε
οι θεοί να μου γελούν.

Ύστερα, στο κορύφωμα του απελπισμένου δρόμου,
ας ήτανε ανατέλλοντα τα μάτια σου να ιδώ,
πρώτη αγαπούλα, και να κράταες άνθος τ' όνειρό μου,
τ' όνειρο που μαδώ.

Α, πώς η λύπη μου κατά τα περασμένα στρέφει!
Όμοια και η νύχτα πάντοτε γυρίζει στο πρωί.
Α, πώς τα χρόνια σαν καπνός εχάθηκαν, σα νέφη,
σαν πάχνη, σα ζωή!


Έτσι προχθές ήταν γλυκιά η εσπέρα...

Η σκέψη μου νοσταλγικά ενυχτώθη
στον κήπο, στη λιμνούλα και στη σέρα
που εσβήνανε τριαντάφυλλα σαν πόθοι
κι επέθαινε στα τζάμια πάνω η μέρα.

Έτσι προχθές ήταν γλυκιά η εσπέρα...

Ένας καημός που ακόμα δεν εδόθη
γινόταν άστρο. Σύννεφο από πέρα
μεγάλωνε (ίδιο σάβανο που κλώθει
με μοχθηρή σπουδή μοιραία μητέρα).

Έτσι προχθές ήταν γλυκιά η εσπέρα...

Όταν το δέος μου αξήγητον απλώθη,
το στερνό ρόδο θα 'χανε η σέρα
και η λίμνη με νεκρόφυλλα θα εστρώθη.
Τ' άστρα ζυγώνανε, καημοί, από πέρα.

Έτσι προχθές ήταν γλυκιά η εσπέρα...


Μεσάνυχτα και λείπετε, αδερφούλες μου.
Σαλεύει θλιβερό το κυπαρίσσι.
Τις κάμαρες θ' ανοίξω που στοιχειώσανε,
τ' αγέρι κι η νυχτιά ναν τις γιομίσει.
Άνε με πάρει ο ύπνος, μέσα στ' όνειρο
θα 'ρθει κάποια από σας να ξυπνήσει.

Πού πήγατε, αδερφούλες μου, κι απόμεινα
μονάχη μες στο σπίτι μας και ξένη;
Στην άρπα, που ενοστάλγησε τα δάχτυλα,
η αράχνη τον καημό μου τον υφαίνει.
Τα χέρια μου, όπως δένω κι όπως θλιβομαι,
με βλέπει αντίκρυ ο σκύλος και σωπαίνει.

Τι να 'φταιξα και ασπρίζουν στο τρισκόταδο,
σαν τάφοι, τ' αδειανά σας τα κρεβάτια;
Ποτέ του γυρισμού το γλυκοτράγουδο,
ποτέ δε θαν το πουν τα σκαλοπάτια;
Πώς ξεχειλά σα δάκρυον, αδερφούλες μου,
η αγάπη στα μεγάλα μου τα μάτια!


Κι αν έσβησε σαν ίσκιος τ' όνειρό μου,
κι αν έχασα για πάντα τη χαρά,
κι αν σέρνομαι στ’ ακάθαρτα του δρόμου,
πουλάκι με σπασμένα τα φτερά·

κι αν έχει, πριν ανοίξει, το λουλούδι
στον κήπο της καρδιά μου μαραθεί,
το λεύτερο που εσκέφτηκα τραγούδι
κι αν ξέρω πως ποτέ δε θα ειπωθεί·

κι αν έθαψα την ίδια τη ζωή μου
βαθιά μέσα στον πόνο που πονώ -
καθάρια πώς ταράζεται η ψυχή μου
σα βλέπω το μεγάλο ουρανό,

η θάλασσα σαν έρχεται μεγάλη,
και ογραίνοντας την άμμο το πρωί,
μου λέει για κάποιο γνώριμο ακρογιάλι,
μου λέει για κάποια που 'ζησα ζωή!

Είσαι άντρας. Όμως ο ίδιος πάντα μένω·
τα χρόνια που περάσανε με άφησαν
παράξενο παιδάκι γερασμένο.
Και δεν ποθώ πια τίποτε αδελφέ μου·
τα ονείρατα στα χέρια μου εσκορπίσαν
και τα 'δωκα, ροδόφυλλα του ανέμου.
Ω, πότε θα μπορέσεις να ξεχάσεις
τις έγνοιες της ζωής που σ' εκερδίσαν
να 'ρθεις από ’κει πέρα, να περάσεις
τριγύρω μου το χέρι και σκυμμένος
ν' ακούσεις όσα πάθη εγονατίσαν
αυτόν που τόσο σου 'ναι αγαπημένος;
Καλέ μου, σιγανά θα σου μιλούσα,
θα σου 'λεγα πως όλοι μ' εμισήσαν,
πως ρεύοντας το δρόμο μου ετραβούσα,
διωγμένος κάθε μέρα απ' τους ανθρώπους,
μη ξέροντας ποιοι τόποι μ' εκρατήσαν,
μη ξέροντας σε ποιους πηγαίνω τόπους.
Κι ως είσαι λατρεμένος αδελφός μου,
τα μάτια σου κοιτώντας που εδακρύσαν,
θα ξεχνούσα τα βάσανα του κόσμου,
και βλέποντας μακριά, κατά τη δύση,
τα συννεφάκια που θαμπά εχρυσίασαν
φιλώντας ιλαρά το κυπαρίσσι,
για μια μικρήν ηλιολουσμένη πόλη,
για ένα μεγάλο σπίτι που εκυλήσαν
τα πρώτα πρώτα χρόνια μας και οι βόλοι,
για τις χαρές που ακόμα με κρατούνε
ικέτη, θε να σου 'λεγα, μα έσβησαν,
για τους καιρούς που δε θα ξαναρθούνε..

Τώρα ανοιξιάτικο καθώς
ανάβρυσες απ' την καρδιά μου,
πέτα, τραγούδι μου, στο φως,
πέτα τριγύρω και μακριά μου.

Ως τη χαρά της εξοχής
την ηχηρή χαρά σου φέρε,
κι ένα τριαντάφυλλο αν ιδείς,
πες του από μέρος μου το χαίρε.

Λέει: Σ' αγαπώ· δεν τρώω, δεν πίνω...
Μιρέγια, ιδέ το χόρτο εκείνο
που το ζυγώνουν τα κύματα τώρα.
Φυτρώνει στα ρηχά νερά,
δυο μόνο ανθάκια έχει μικρά
κι είναι, Μιρέγια, μια χαρά.
Όμως αν έρθει της αγάπης η ώρα,

το ένα το λούλουδο μονάχο
θα πάει κοντά σε κάποιο βράχο
τα πέταλα στον ήλιο για ν' απλώσει.
Και βλέποντας το έτσι λαμπρό,
τ' άλλο λουλούδι ερωτικό
κάνει ν' ανέβει απ' το βυθό,
ένα φιλί στο ταίρι του να δώσει.

Πάνου στο βράχο για να φτάσει
και στην αγάπη, ώσπου να σπάσει
το τρυφερό κλωνάρι του τεντώνει,
κι όταν ελεύτερο βρεθεί,
νεκρό κι ωραίο θε να συρθεί,
τ' άλλο για να 'βρει. Ένα φιλί,
Μιρέγια, κι ας πεθάνω! Είμαστε μόνοι.


Το σπίτι σου όλο, φίλε, με το πρόσωπό σου μοιάζει.
Σα γένια κρέμεται ο κισσός, μια πεύκη το σκεπάζει
σαν την καρδιά σου αιώνια νέα, αιώνια δυνατή,
άνεμοι ας τη ρημάζουνε και πόνοι και υετοί.
Φαίνεται ο τοίχος της αυλής χρυσός από τα βρύα,
στον κήπο χλόη ψηλώνει, ανθεί μια δάφνη, μια γαζία,
κι είναι το σπίτι ένα φτωχό πάτωμα μοναχά.
Πρώτη φορά την άνοιγα, θυμάμαι, και ακροαζόμουν
σάμπως πουλιού κελάηδημα την πόρτα σου να ηχά.
Ω Jammes, πριν από πολύν καιρό κοντά σου ερχόμουν,
μα σ' ήβρα καθώς σ' έβλεπα πάντα στα ονείρατά μου.
Ρεύανε, σβήνανε τα δυο σκυλιά πεσμένα χάμου,
και πάνου απ 'το χαμόγελο το μελαγχολικό
σαν κίσσα το καπέλο σου ήταν μαύρο και λευκό.
Έβλεπε το παράθυρο στοχαστικά το Μάη
να τες οι πίπες σου, και μια βιτρίνα αντανακλάει
μες στα βιβλία τωνποιητών τον κάμπο που γελάει.

Φίλε, σαν εγεννήθηκαν, οι στίχοι θα γεράσουν,
εκεί που εκλάψαμε θα 'ρθουν άνθρωποι να γελάσουν.
Όμως κανείς από τους δυο μη λησμονεί
μια μέραν όμορφη, γλυκιά σαν φθινοπωρινή,
τη μέρα όπου εδώκαμε τα χέρια στη φιλία.
Μελισσουργούς ακούγαμεν να κελαδάνε θεία,
καμπάνες να βουίζουνε, τ' αμάξια να περνούνε...
Ήταν Βαΐων Κυριακή όλη μελαγχολία.
Εσύ, συντρίμμι από έρωτα, καθώς καλάμι που 'ναι
στο κύμα μέσα ολόγερτο και κλαίει αγαλινά,
εγώ, διψώντας να χαθώ σε πελαα μακρινά,
εκεί που δίχως τον πιλότο βάρκες τριγυρνούνε.
Με σκέψεις διαφορετικές όμοια συγκινημένοι,
το γκρίζο νιώθαμε ουρανό πάνω μας να βαραίνει.
Α, θα 'ρθω, θα 'ρθω σπίτι σου πάλι να κοιμηθώ;
α, θα 'ρθω ενώ τα βλέφαρά μου θα φιλεί τ' αγέρι,
να περιμένω στα σκαλιά πάλι το πρώτο αστέρι;
και πάλι θα' ρθω, γέρνοντας σα μύρο να αιστανθώ
να πνέει από ένα κίτρινο σωρό παλιών γραμμάτων
τον έρωτα που σώζεται στην τέφρα των πραγμάτων;
Είναι το παραθύρι σου κορνίζα που κρατεί
βίλες, χωράφια, χιόνια, τον ορίζοντα πλατύ.
Στον κήπο ποιήματα σιγά διαβάζεις κάθε Μάη
και το γαλάζιο τ' ουρανού στην υδροχοή κυλάει.
Φίλε μου, το σπίτι αρμονικό, θα ξανάρθω ποτές;

Αύριον, οϊμέ! Καλύτερα να λέει κανείς για χτες.
Δίχως πατρίδα μια ψυχή βαθιά μου όλο πεθαίνει.
Απόψε, μιαν απ 'τις φρικτά που υπόφερα βραδιές,
ενώ του ήλιου που χάνονταν η δόξα ήταν χυμένη
στη θάλασσα, τον ουρανό και στην ακρογιαλιά,
κι ενώ οι αφροί μού πλένανε, οι άνεμοι, τα μαλλιά,
σαν το χαλίκι μ' έσερνε του ονείρου μου η ορμή,
επήγαινα, τα κύματα με φώναζαν, φωνή
απόμακρου, παράξενου, λησμονημένου τόπου,
και με πετράδι εχάραζα, λαμπρό σα φως ηλίου,
φλεβάτο καθώς χέρι, την ημέρα εκείνην όπου
πέρασα το κατώφλι σου, παιδί του Βιργιλίου.

Ένα ποιηματάκι! Πες μου, πώς μπορεί
τόσον η καρδιά μας ναν το λαχταρεί;
Σ' ένα τραγούδι μέσα τι θα λάχει;

Τίποτε. Δυο λέξεις μόνο ρυθμικές,
μόνο δύο ριμούλες ταιριαστές, γλυκές,
και μια ψυχή ακέρια εντός του θα' χει.
 

Βρέχει. Ονειρεύομαι. Θαρρώ πλατάνι ναν τη σκέπει,
στο δρόμο εκεί να ορθώνεται, στο φως,
μια προτομή μαρμάρινη. Τ' αδέρφι μου τη βλέπει
διαβαίνοντας και μουρμουρίζει: «Αυτός».

Θα 'χεις πολύ, αδερφέ αγαπήσει μόλους και νησιά,
τη θάλασσα περσότερο, τ' αγέρι·
εγώ τα ωραία τραγούδια, τα βιβλία, τη μοναξιά.
Μα θα 'χουμε και οι δύο τόσο υποφέρει!

Φθινόπωρο είναι, βρέχει, να, και ο χρόνος όλο σβήνει!
Η νιότη σβήνει, σβήνεις, ω προσπάθεια ευγενική,
που μόνο εσέ θα σκεφτούμε πεθαίνοντας, σεμνή
προσπάθεια να περάσουμε και το Έργο μας να μείνει.

Αχ! πάει κι αυτή που μ' έθρεφεν ελπίδα η πιο μεγάλη·
μάταιο σαν άλλα ονείρατα, τ' όνειρο πάει κι αυτό.
Όλα περνούν, οι πόθοι μας περνούν, ένα βουητό,
περνούμε, τέλος οι ίδιοι εμείς για να 'ρθουν αύριο
περνούμε τέλος οι ίδιος εμείς για να 'ρθουν αύριον άλλοι.

Γιρλάντα η δόξα εμάδησε κι είναι οι γιορτές φυγάτες.
Μόνο πικρία μένει σ' εκείνον που 'χε ονειρευτεί
πολύ να μην επέθανε και λίγο να σωθεί
και κάπως ναν τον αγαπούν χρόνοι, καιροί διαβάτες!

Αλίμονο! Με ρόδο τον εαυτό μου παρομοιάζω,
με ρόδο που μαραίνεται και γίνεται χλωμό!
Αίμα δεν τρέχει· θα 'λεγε κανείς πως φυλλορροώ...
Κι αφού πια τώρα ενύχτωσε -- για θάνατο νυστάζω!


Ας υποθέσουμε πως δεν έχουμε φτάσει
στο μαύρο αδιέξοδο, στην άβυσσο του νου.
Ας υποθέσουμε πως ήρθανε τα δάση
μ' αυτοκρατορικήν εξάρτηση πρωινού
θριάμβου, με πουλιά, με το φως τ' ουρανού,
και με τον ήλιο όπου θα τα διαπεράση.
Ας υποθέσουμε πως είμαστε κει πέρα,
σε χώρες άγνωστες, της δύσης, του βορρά,
ενώ πετούμε το παλτό μας στον αέρα,
οι ξένοι βλέπουνε περίεργα, σοβαρά.
Για να μας δεχθή κάποια λαίδη τρυφερά,
έδιωξε τους υπηρέτες της ολημέρα.
Ας υποθέσουμε πως του καπέλου ο γύρος
άξαφνα εφάρδυνε, μα εστένεψαν, κολλούν,
τα παντελόνια μας και, με του πτερνιστήρος
το πρόσταγμα, χιλιάδες άλογα κινούν.
Πηγαίνουμε - σημαίες στον άνεμο χτυπούν -
ήρωες σταυροφόροι, σωτήρες του Σωτήρος.
Ας υποθέσουμε πως δεν έχουμε φτάσει
από εκατό δρόμους, στα όρια της σιγής,
κι ας τραγουδήσουμε, - το τραγούδι να μοιάση
νικητήριο σάλπισμα, ξέσπασμα κραυγής -
τους πυρρούς δαίμονες, στα έγκατα της γης,
και, ψηλά, τους ανθρώπους να διασκεδάση.\


Όταν κατέβουμε τη σκάλα τι θα πούμε
στους ίσκιους που θα μας υποδεχτούνε,
αυστηροί, γνώριμοι, αόριστοι φίλοι,
μ' ένα χαμόγελο στ' ανύπαρκτα τους χείλη;
Τουλάχιστον δωπέρα είμαστε μόνοι.
Περνάει η μέρα μας, η άλλη ξημερώνει,
και μες στα μάτια μας διατηρούμε ακόμα
κάτι που δίνει στα πράγμα χρώμα.
Αλλά εκεί κάτου τι να πούμε, πού να πάμε;
Αναγκαστικά ένας τον άλλον θα κοιτάμε,
με κομμένα τα χέρια στους αγκώνες,
ασάλευτοι σαν πρόσωπα σε εικόνες.
Αν έρθη κανείς την πλάκα μας να χτυπήση,
θα φαντάζεται πως έχουμε ζήσει.
Αν πάρη ένα τριαντάφυλλο ή αφίση χάμου,
το τριαντάφυλλο θα 'ναι της άμμου.
Κι αν ποτέ στα νύχια μας ανασηκωθούμε,
τις βίλλες του Posillipo θα ιδούμε,
Κύριε, Κύριε, και το τερραίν του Παραδείσου
όπου θα παίζουν crieket οι οπαδοί σου.—

Θάνατος είναι οι κάργες που χτυπιούνται
στους μαύρους τοίχους και τα κεραμύδια,
θάνατος οι γυναίκες, που αγαπιούνται
καθώς να καθαρίζουνε κρεμμύδια.

Θάνατος οι λεροί, ασήμαντοι δρόμοι
με τα λαμπρά, μεγάλα ονόματά τους,
ο ελαιώνας, γύρω η θάλασσα, κι ακόμη
ο ήλιος, θάνατος μες στους θανάτους.

Θάνατος ο αστυνόμος που διπλώνει
για να ζυγίση μια «ελλειπή» μερίδα,
θάνατος τα ζουμπούλια στο μπαλκόνι,
κι ο δάσκαλος με την εφημερίδα.

Βάσις, Φρουρά, Εξηκονταρχία Πρεβέζης.
Την Κυριακή θ' ακούσουμε την μπάντα.
Επήρα ένα βιβλιάριο Τραπέζης
πρώτη κατάθεσις δραχμαί τριάντα.

Περπατώντας αργά στην προκυμαία,
«υπάρχω;» λες, κ' ύστερα «δεν υπάρχεις!»
Φτάνει το πλοίο. Υψωμένη σημαία.
Ίσως έρχεται ο Κύριος Νομάρχης.

Αν τουλάχιστον, μέσα στους ανθρώπους
αυτούς, ένας επέθαινε από αηδία...
Σιωπηλοί, θλιμμένοι, με σεμνούς τρόπους,
θα διασκεδάζαμε όλοι στην κηδεία.


Χεράκια που κρατώντας τα τριαντάφυλλα
κι απ' τη χαρά ζεστά των φιλημάτων,
χεράκια που κρατώντας τα τριαντάφυλλα
χτυπήσατε τις πόρτες των θανάτων·
ματάκια μου που κάτι το εδιψάσατε
και διψασμένα εμείνατε ποτήρια,
ματάκια μου που κάτι το εδιψάσατε
κι εμείνατε κλεισμένα παραθύρια·
ω, που' χατε πολλά να ειπείτε, στόματα,
κι ο λόγος σας εδιάλεξε για τάφο,
ω, που' χατε πολλά να ειπείτε, στόματα,
και τον καημό δεν είπατε που γράφω·
μάτια, χεράκια, στόματα, ιστορήστε μου
τον πόνο κάποιας ώρας, κάποιου τόπου
μάτια, χεράκια, στόματα, ιστορήστε μου
τον Πόνο των Πραγμάτων και του Ανθρώπου.


Θα γλεντήσω κι εγώ μια νύχτα.


Μαυροντυμένοι απόψε, φίλοι ωχροί,
ελάτε στο δικό μου περιβόλι,
μ' έναν παλμό το βράδυ το βαρύ
για ναν το ζήσουμ' όλοι.
Τ' αστέρια τρεμουλιάζουνε καθώς
το μάτι ανοιγοκλείνει προτού δακρύσει.
Ο κόσμος τω δεντρώνε ρέβει ορθός.
Κλαίει παρακάτου η βρύση.
Από τα σπίτια που είναι σα βουβά,
κι ας μίλησαν τη γλώσσα του θανάτου,
με φρίκη το φεγγάρι αποτραβά
τ' ασημοδάχτυλά του.
Είναι το βράδυ απόψε θλιβερό
κι εμείς θαν το γλεντήσουμε το βράδυ,
όσοι έχουμε το μάτι μας ογρό
και μέσα μας τον άδη.
Οι μπάγκοι μας προσμένουν. Κι όταν βγει
το πρώτο ρόδο στ' ουρανού την άκρη,
όταν θα σκύψει απάνου μας η αυγή
στο μαύρο μας το δάκρυ
θα καθρεφτίσει τ' απαλό της φως.
Γιομάτοι δέος ορθοί θα σηκωθούμε,
τον πόνο του θα ειπεί κάθε αδερφός
κι όλοι σκυφτοί θ' ακούμε
Κι ως θα σας λέω για κάτι ωραίο κι αβρό
που σκυθρωποί το τριγυρίζουν πόθοι,
τη λέξη τη λυπητερή θα βρω
που ακόμα δεν ειπώθη.
Μαυροντυμένοι απόψε, φίλοι ωχροί,
ελάτε στο δικό μου περιβόλι,
μ' έναν παλμό το βράδυ το βαρύ
για ναν το ζήσουμ' όλοι.


Χωρίς να το μάθει ποτέ, εδάκρυσε,
ίσως γιατί έπρεπε να δακρύσει,
ίσως γιατί οι συφορές έρχονται.


Απόψε είναι σαν όνειρο το δείλι·
απόψε η λαγκαδιά στα μάγια μένει.
Δεν βρέχει πια. Κι η κόρη αποσταμένη
στο μουσκεμένο ξάπλωσε τριφύλλι.
Σα δυο κεράσια χώρισαν τα χείλη·
κι έτσι βαθιά, γιομάτα ως ανασαίνει,
στο στήθος της ανεβοκατεβαίνει
το πλέον αδρό τριαντάφυλλο τ' Απρίλη
Ξεφεύγουνε απ' το σύννεφον αχτίδες
και κρύβονται στα μάτια της· τη βρέχει
μια λεμονιά με δυο δροσοσταλίδες
που στάθηκαν στο μάγουλο διαμάντια
και που θαρρείς το δάκρυ της πως τρέχει
καθώς χαμογελάει στον ήλιο αγνάντια.


Κι έτσι πάνε και σβήνουνε όπως πάνε.


Λέω τις ζωές που δόθηκαν στο φως
αγάπης γαλήνης, κι ενώ κυλούν
σαν ποταμάκια, εντός τους το σφαλούν
αιώνια κι αξεχώριστα, καθώς
μες στα ποτάμια φέγγει ο ουρανός,
καθώς στους ουρανούς ήλιοι κυλούν.
Λέω τις ζωές που δόθηκαν στο φως...
Λέω τις ζωούλες που 'ναι κρεμαστές
απ' τα ρουμπίνια χείλη γυναικός
ως κρέμονται στα εικονοστάσια εμπρός
τα τάματα, οι καρδιές ασημωτές,
κι είναι όμοια ταπεινές, όμοια πιστές
στ' αγαπημένα χείλη γυναικός.
Λέω τις ζωούλες που 'ναι κρεμαστές...
που δεν τις υποψιάζεται κανείς,
έτσι όπως ακολουθάνε σιωπηλές
και σκοτεινές και ξένες και θλιβές
το βήμα, την ιδέα μιας λυγερής
(κι αυτή δεν υποψιάστη), που στη γης
θα γείρουνε, θα σβήσουν σιωπηλές
Που δεν τις υποψιάζεται κανείς...
Που διάβηκαν αμφίβολα, θαμπά
σαν άστρα κάποιας ώρας αυγινής,
από τη σκέψη μιας περαστικής
που, για να τρέχει τόσο χαρωπά,
δεν είδε τις ζωές που σβηούν σιγά
σαν την ψυχή καντήλας αυγινής.
Που διάβηκαν αμφίβολα, θαμπά...


Μεσ' από το βάθος των καλών καιρών
οι αγάπες μας πικρά μάς χαιρετάνε.

Δεν αγαπάς και δε θυμάσαι, λες.
κι αν φούσκωσαν τα στήθη κι αν δακρύζεις
που δεν μπορείς να κλάψεις όπως πρώτα,
δεν αγαπάς και δεν θυμάσαι, ας κλαις.

Ξάφνου θα ιδείς δυο μάτια γαλανά
-- πόσος καιρός! -- τα χάιδεψες μια νύχτα·
και σα ν' ακούς εντός σου να σαλεύει
μια συφορά παλιά και να ξυπνά.

Θα στήσουνε μακάβριο το χορό
οι θύμησες στα περασμένα γύρω·
και θ' ανθίσει στο βλέφαρο σαν τότε
και θα πέσει το δάκρυ σου πικρό.

Τα μάτια που κρεμούν -- ήλιοι χλωμοί --
το φως στο χιόνι της καρδιά και λιώνει,
οι αγάπες που σαλεύουν πεθαμένες
οι πρώτοι ξανά που άναψαν καημοί...


Κι ήμουν στο σκοτάδι. Κι ήμουν το σκοτάδι.
Και με είδε μια αχτίδα.


Δροσούλα το ιλαρό το πρόσωπό της
κι εγώ ήμουν το κατάξερο ασφοδίλι.
Πώς μ' έσεισε το ξύπνημα μιας νιότης,
πώς εγελάσαν τα πικρά μου χείλη!
Σάμπως τα μάτια της να μου είπαν ότι
δεν είμαι πλέον ο ναυαγός κι ο μόνος,
κι ελύγισα σαν από τρυφερότη,
εγώ που μ' είχε πέτρα κάνει ο πόνος.


Έτσι τους βλέπω εγώ τους κήπους.


Στον κήπο απόψε μου μιλεί μια νέα μελαγχολία.
Βυθίζει κάποια μυγδαλιά τον ανθοχαμόγελό της
στου βάλτου το θολό νερό. Και η θύμηση τής νιότης
παλεύει τόσο θλιβερά την άρρωστη ακακία...
Εξύπνησε μια κρύα πνοή μες στη σπασμένη σέρα,
όπου τα ρόδα είναι νεκρά και κάσα η κάθε γάστρα.
Το κυπαρίσσι, ατελείωτο σα βάσανο, προς τ' άστρα
σηκώνει τη μαυρίλα του διψώντας τον αέρα.
Και πάνε, πένθιμη πομπή λες, της δεντροστοιχίας
οι πιπεριές και σέρνονται τα πράσινα μαλλιά τους.
Οι δύο λατάνιες ύψωσαν μες στην απελπισία τους
τα χέρια. Κι είναι ο κήπος μας κήπος μελαγχολίας.

Είναι αξημέρωτη νύχτα η ζωή.


Στις μεσονύχτιες στράτες περπατάνε
αποσταμένοι οι έρωτες
κι οι γρίλιες των παράθυρων εστάξανε
τον πόνο που κρατάνε
Στις στέγες εκρεμάστη το φεγγάρι
σκυμμένο προς τα δάκρυα του
κι η μυρωμένη λύπη των τριαντάφυλλων
το δρόμο της θα πάρει
Ολόρθο το φανάρι μας σωπαίνει
χλωμό και μυστηριώδικο
κι η πόρτα του σπιτιού μου είναι σα ν' άνοιξε
και λείψανο να βγαίνει.
Σαρκάζει το κρεβάτι τη χαρά τους
κι αυτοί λέν πως έτριξε·
δε λεν πως το κρεβάτι οραματίζεται
μελλοντικούς θανάτους.
Και κλαίνε οι αμανέδες στις ταβέρνες
τη νύχτα την αστρόφεγγη
που θα ’πρεπε η αγάπη ναν την έπινε
και παίζουν οι λατέρνες.
Χυμένες στα ποτήρια καρτερούνε
οι λησμονιές γλυκύτατες·
οι χίμαιρες τώρα θα ειπούν το λόγο τους
και οι άνθρωποι θ' ακούνε
Καθημερνών χαμώνε κοιμητήρι
το πάρκον ανατρίχιασε
την ώρα που νεκρός κάποιος εκίνησε
να πάει στη χλόη να γείρει.
Κι ακόμα δεν μπόρεσα να καταλάβω
πώς μπορεί να πεθάνει μια γυναίκα
που αγαπιέται.


Έχει στον κήπο μου μια μυγδαλιά φυτρώσει
κι είν’ έτσι τρυφερή που μόλις ανασαίνει·
μα η κάθε μέρα, η κάθε αυγή τηνε μαραίνει
και τη χαρά του ανθού της δε θα μου δώσει.
Κι αλοίμονό μου! εγώ της έχω αγάπη τόση...
Κάθε πρωί κοντά της πάω και γονατίζω
και με νεράκι και με δάκρυα την ποτίζω
τη μυγδαλιά που 'χει στον κήπο μου φυτρώσει.
Αχ, της ζωούλας της το ψέμα θα τελειώσει·
όσα δεν έχουν πέσει, θα της πέσουν φύλλα
και τα κλαράκια της θε ν' απομείνουν ξύλα.
Την άνοιξη του ανθού της δε θα μου δώσει
Κι όμως εγώ ο φτωχός της είχ' αγάπη τόση...

Όμως τα στήθια που τα ταράζει κάποιο
θανάσιμο πάθος δεν θα γαληνέψουν.


Τα σύννεφα γιγάντικα φαντάζουν κι ασημένια
στο μολυβένιον ουρανό
σαν τα χτυπά του ήλιου το φως· σαν τα χτυπά ο αγέρας
φεύγουνε πίσω απ' το βουνό.

Κι είναι θεριό η θάλασσα. Το παρδαλό της χρώμα
δίνει της - μπλαβό εκεί μακριά,
πιο δώθε ανοιχτοπράσινο κι ακόμα δώθε γκρίζο -
κάποια παράξενη θωριά.

Τα κύματα τα πράσινα, τα γκρίζα και τα μπλαβά,
πέρα, απ'του πέλαου τα φαρδιά,
τα φέρνει ο ρήγας ο βοριάς, μπατσίζουνε τα βράχια,
μπατσίζουνε την αμμουδιά.

Τις βάρκες, τις ψαρόβαρκες ο φόβος κυβερνήτης
μες το λιμάνι τις κρατεί·
μα η σκέψη μου όλο σέρνεται στα γαλανά τα πλάτια
μ'ένα χρυσόνειρο δετή.

Σα γλάρος μαυροφτέρουγος πετά η ψυχή μου, σμίγει
με την ψυχούλα του νερού
και τήνε πάει ο άνεμος και τήνε πάει το κύμα
κι είναι παιχνίδι του καιρού.

Κι ενώ πονώ τον πόνο σου και πάω προς το βυθό σου
και χάνομαι με τον αφρό,
ύστερα, στο γαλήνεμα, την ηλιακή χαρά σου,
θάλασσα, δε θαν τη χαρώ.


(Είναι εδώ; Είναι εκεί; Έφυγε; Θα ’ρθει; Πού είναι; Η τελευταία;)
Α! Το δάσος πέρα. Ένα τραπεζάκι κάτω από τ' απόμερο πεύκο. Και η νύχτα που ερχόταν σιγά σιγά για να μην τη νιώσουμε. Η βοή του βραδινού ανέμου στα κλαδιά. Τα λόγια που έλειπαν. Τα χέρια ωχρά. Τα μάτια και τ' αστέρια.
μεσάνυχτα. Τίποτε απ' όλα δεν είχε ειπωθεί.
(Ψέματα; Ψέματα; Παιχνίδι φιλαρέσκειας; Περιέργεια; Εγωισμός;)
Κι άλλοτε η θάλασσα. Τα πλοία που έφευγαν στον ορίζοντα παίρνοντας τα όνειρά μας. Ο φλοίσβος με τις υποσχέσεις του. Εκεί πάνω στο βράχο τ' άφθονα και ανεξήγητα δάκρυα. Η μοναξιά στο απέραντο. Τα φιλιά. Η ψυχή...
(Τίποτε; Τίποτε; Παιδικότητες; Ρομαντισμός; Αυταπάτη;)
Αλλες φορές η αυγή αναπάντεχη και προδοτική. Από δρομάκια το κουραστικό γύρισμα. Οι πρώτοι θόρυβοι της ημέρας. Η γλυκιά μεταμέλεια στο πρόσωπο που φωτιζόταν ολοένα. Το χαίρε...
(Έφυγε; Δε θα ’ρθει πια; Τελευταία;)




Μέσα στους τάφους κατοικω, μόνο οἱ νεκροὶ μ’ ακουνε,
εχθρος πάντα θανάσιμος θα μείνω του ἑαυτου μου,
οἱ ανίδεοι καὶ οἱ αχάριστοι τη δάφνη μου κρατουνε,
ὀργώνω κι αλλοι χαίρονται το κάρπισμα του αγρου μου.

Κανένα δε ζηλοφθονω. η ὀδύνη τί με νιάζει,
τριγύρω το ακατάλυτο μισος, η καταφρόνια!
αρκει μόνο που οσες φορες το χέρι μου σε αδράζει,
ολοένα πιο τερπνα αντηχεις, ὦ λύρα μου απολλώνια.


εσυ που μόνη απο ψηλά, δεσπόζοντας τα πάθη,
λάμπεις καὶ με φυλάσσεις,
οπως ο εναστρος ουρανος βέλη ρίχνει στα βάθη
νυχτερινης θαλάσσης,

ὦ θεσπεσία ποίησις, με κάποιο αἰθέριο ντύμα
τύλιξε την καρδιά μου,
να γίνω τώρα ο ανεμος, το νερο καὶ το κλημα,
ο αγριος κρίνος της αμμου.

Να μεγαλόνω πάντοτε, στα πόδια μου να νιώσω
ο,τι λατρεύουν οἱ αλλοι,
να μεγαλόνω σαν το δρυ, κ’ επειτα να τελιώσω
σα μια φωτια μεγάλη.
Ενώ το αρμα της νυκτός ζοφώδες σκότος χύνει,
ενώ συρίζει ο βορράς και η ανεμοζάλη,
η πνευστιώσα λάμψις σου, παρθενική σελήνη,
ωσεί ακτίς παρήγορος εκ των νεφών προβάλλει.

Ω! πόσον σε ηγάπησα εις ρέμβην αφειμένος
υπο το φώς σου το γλυκύ φαιδρόν παιδίον ετι,
Το μέγα σου μυστήριον εζήτουν εσκεμμένος,
Και ήσο σύ η μόνη μου διηνεκής μελέτη.

Ποσάκις αθυμών μακράν ψυχής πεφιλημένης,
Και φέρων αιματόρρυτον το έλκος της οδύνης,
Σε ειδον εις τα στήθη μου δειλή να καταβαίνης,
Και βάλσαμον λυσίπονον εκεί να μου εγχύνης.

Και οταν, βλέπων ολους μου τους πόθους εσβεσμένους,
Εις την σκιάδα της νυκτός εζήτησα γαλήνην,
Υπο τους θόλους τ'ουρανού τους ερρυτιδωμένους,
Συ μόνην ευρον σύντροφον εις της ζωής την δίνην.

Ωχρά καθώς η λάμψις σου, αλλ' ως αυτή αιμύλη,
η υπαρξίς μου φθισιά εν μέσω της σκοτίας,
Θάρρει, σελήνη, συμπαθής ποιητική μου φίλη,
Θα ευρεθή και δι' ημάς σταγών ευδαιμονίας.

Ποιος τα μεσάνυχτα καβαλικεύει;
Είν' ο πατέρας με το παιδί·
το 'χει στα στήθια του και το χαϊδεύει
και κάπου σκύβει και το φιλεί.

-Παιδί μου, τι έκρυψες το πρόσωπό σου;
-Δε βλέπεις τ' άγριο το ξωτικό,
πατέρα; πέρασε απ' το πλευρό σου·
-Τα νέφια απλώνονται εις το νερό.

-Παιδί μου, έλα στη συντροφιά μου,
μ' αρέσ' η όψις σου η δροσερή,
περίσσια λούλουδα έχ' η οχθιά μου,
κι έχ' η μητέρα μου στολή χρυσή.

-Ακούς, πατέρα μου, ακούς τι λέει;
Με θέλει σύντροφο το ξωτικό·
-Παιδί μου, ησύχασε, τ' αέρι κλαίει
σ' άγριο χαμόδενδρο, θάμνο ξερό.

-Παιδί μου, έλα τι σε τρομάζει;
θα 'χεις τις κόρες μου για συντροφιά,
που όταν τη λίμνη μας νύχτα σκεπάζει,
χορεύουν εύθυμες στην αμμουδιά.

-Πατέρα, κοίταξε· δε βλέπεις πέρα,
σαν να χορεύουνε οι κορασιές;
-Παιδί μου, βλέπω απ' τον αέρα,
κουνιούνται πένθιμα γριές ιτιές.

-Μ' αρέσει η όψη σου, χρυσό μου αστέρι,
μα συ δεν έρχεσαι· σε παίρνω εγώ…
-Πατέρα, άπλωσε το άγριο χέρι,
πατέρα, μ' έπνιξε το ξωτικό.

Τρέμει ο πατέρας του και τ' άλογό του
κεντά και χάνεται σαν αστραπή·
φθάνει στη θύρα του… ωιμέ το γιο του
κρύο στον κόρφο του, νεκρό κρατεί.


Μια μέρα με το σκούφο της νυκτός,
εβγήκε στ' ουρανού το παραθύρι,
κι εκοίταζε αφρόντιστα ο Θεός
τους κόσμους και τους τόπους που είχε σπείρει.
«Μη χάθηκ' η γη», είπε, και κοιτά
την είδε σε μια κόχη να γυρνά·
εγέλασε, κουνεί την κεφαλή,
και λέει με πονήρια και με χάρη:
«Αν ξέρουν το τι κάνουν εδ' εκεί,
ο διάβολος, παιδιά μου, να με πάρει
να με πάρει».

«Βρε, άνθρωποι, τι πράγματα κουτά
εμπήκαν στο μυαλό σας εκεί κάτω!»
(είπ' ο Θεός κι ερούφηξε μεμιά
ένα βαθύ ποτήρι ρετσινάτο).
«Για σας ότι φροντίζω δα πολύ
νομίζετε πως έχω συλλογή
τι κάνει το φτωχό σας το κουφάρι,
εκεί όπου παράμερα γυρνά!
Της γης σας να βαστώ το χαλινάρι
αν σκέφθηκα ποτέ, μωρέ παιδιά,
ο διάβολος, σας λέω, να με πάρει
να με πάρει.

Σας έδωκα, ως βλέπω, του κακού
κρασί, γυναίκες, τόσες ευτυχίες,
και θέλετε το πράμα του αλλουνού
και κάνετε πολέμους, εκστρατείες·
ξεσχίζεσθε σαν όρνια στ' όνομά μου
φωνάζετε πως είστε στράτευμά μου
και λέτε πως σας βοηθώ κι εγώ·
αν ξέρω τι θα πει σπαθί, κοντάρι,
αν έκαμα ποτέ τον στρατηγό,
ο διάβολος, παιδιά μου, να με πάρει
να με πάρει

Σε στόφες και χρυσάφια βουτημένοι,
σε θρόνους με διαμάντια καρφωτοί,
με μούτρα λαδωμένα, φουσκωμένοι
σαν κόκοροι, τι ζώα είν' αυτοί;
Τους λέτε βασιλιάδες και σαν λύκοι,
βυζαίνουν σας τα άκακα αρνιά,
και λεν πως ευλογώ το καμιτσίκι
που έχουν για τη ράχη σας - χαμπάρι
αν έχω για τα πράγματα αυτά,
ο διάβολος, παιδιά μου, να με πάρει
να με πάρει.

Εκείν' οι άλλοι μαύροι πειρασμοί
μου χάλασαν τη μύτη από λιβάνι,
θα κάμουν τη ζωή σαρακοστή,
φωνάζουν, - πως αν δεν μεταλαμβάνει
ο άνθρωπος, θα πάει θετικά
στην κόλαση· πως έχουν τα κλειδιά
του ουρανού, και τρέχουν με καμάρι
να δώσουν ευχές και ευλογίες·
αν ξέρω απ' αυτές τες ιστορίες
ο διάβολος, παιδιά μου, να με πάρει
να με πάρει.

Για ύστερη σας δίνω συμβουλή
ν' αφήσετε, παιδιά, αυτές τες τρέλες!
Αν θέλετε να σώστε την ψυχή,
χαρείτε το κρασί και τες κοπέλες!
Προσέξετε, σας προειδοποιώ,
γιατί σας πνίγω πάλι στο νερό!
Ταρτούφοι, δημοκόποι, μακριά!
Εάν ποτέ πατήσει το ποδάρι
στο σπίτι μου αυτ' η σφηκοφωλιά,
ο διάβολος, παιδιά μου, να με πάρει
να με πάρει».
Να μου το πάρεις, ύπνε μου, τρεις βίγλες θα του βάλω,
τρεις βίγλες, τρεις βιγλάτορες κι οι τρεις αντρειωμένοι.
Βάλλω τον ήλιο στα βουνά και τον αϊτό στους κάμπους
τον κυρ- Βοριά το δροσερόν ανάμεσα πελάγου.
Ο ήλιος εβασίλεψε κι ο αϊτός αποκοιμήθη
κι ο κυρ- Βοριάς ο δροσερός στης μάννας του πηγαίνει:
-Γυέ μου, και ποθ ΄σουν χτες, προχτές; που ΄σουν την άλλη
                                                          νύχτα;
Μήνα με τ΄ άστρα μάλωνες, μήνα με το φεγγάρι,
μήνα με τον αυγερινό, πούμαστε αγαπημένοι;
-Μήτε με τ΄άστρα εμάλωνα, μήτε με το φεγγάρι,
μ¨ητε με τον αυγερινό, οπού ΄στε αγαπημένοι,
Χρυσόν υγιόν εβίγλιαζα στην αργυρή του κούνια.


Ξενιτεμένο μου πουλί και παραπονεμένο,
η ξενιτιά σε χαίρεται κι εγώ ΄χω τον καημό σου.
Να στείλω γράμμα χάνεται, δεν βρίσκει το παιδί μου,
να μάθει όσα να του πει διψάει η καρδιά μου,
να στείλω μήλο σέπεται, λουλούδι μαραγκιάζει,
να στείλω και το δάκρυ μου σ΄ένα ψιλό μαντήλι.
Φεγγάρι μου λαμπρό, λαμπρό και κυκλογυρισμένο,
αυτού ψηλά που περπατείς και χαμηλά μας βλέπεις,
δεν είδες που το γιόκα μου τον πολυαγαπημένο;
Τίνος ματάκια βλέπουν τον και τα δικά μου κλαίγουν;
Τίνος τα χείλη τού μιλούν και τα δικά μου τρέμουν;
Ανάθεμά σε, ξενιτιά για τα κακά που κάνεις.
Ξενίτεψες και το πουλί μ΄τώρα δώδεκα χρόνους.

Επιθυμώ απόψε να πεθάνω
δίχως καμμιά απελπισία
και δίχως ηδονή...
κουρασμένος να κλείσω τα μάτια
και παράδοξα ν' αφήσω την σκέψη
για πάντα...

Ο ουρανός δεν απουσιάζει ποτέ.
Μαζί του θά 'σβηνε η ζωή
θά 'σβηναν τα θαύματα.
Η γης θα νέκρωνε.
Ο ουρανός μόλις φοβάται
την αιωνιότητα·
αλλά το φως του δεν το δείχνει·
η δυσπιστία του χρόνου
η δυσπιστία μας
τρέφει υποψίες
και φανερώνει αμφιβολίες,
μορφή σύννεφου
μορφή βροχής...



Σαν αλαργεύουν από με γεμάτοι τρόμο οι γάτοι
θαρρώντας που απαντήθηκαν με φοβερό διαβάτη
ας ήταν, Θε μου, δυνατό να βγούνε απ’ την απάτη.
 
Ο ίσκιος που τρέχει να χαθεί παράμερα του δρόμου
μέσ’ στα βαθειά μεσάνυχτα που πάω στο φτωχικό μου
να τόξερε τι ανάξιος οπούμαι τέτοιου τρόμου!
 
Με των προγόνων τους θα ζουν τα θολωμένα φρένα
και τρέμουνε τον άνθρωπο τα ζώα τ’ αγαπημένα
ίσως κι εγώ, σκληρό παιδί, να τάχα αδικημένα.
 
Μα τώρα πούχω μέσα μου ελέους κι αγάπης βρύση
πολλών ψυχών τα κρίματα μπορούσε να τα σβήσει
στης γάτας το γουναρικό το χάδι μου αν γλυστρήσει.
 
Στη μοναξιά μας την ιερή και τη βαθειά ησυχία
όταν εκείνη αργοπατεί στα μάταια τα βιβλία
δεν είναι η σιωπή μας νους, ο λόγος ανοησία;
 
Bουβή η αφή, μα νόημα κι υπομονή γεμάτη
χαϊδεύοντας τη ράχη του γυρτή, απαλή, χνουδάτη,
μιλεί του ζώου για τη φριχτήν ανθρώπινην απάτη.
 
ας ήταν η ασημότερη κι η πιο κυνηγημένη
στο κρύο! τη νύχτα! από στενό σοκάκι μαζεμένη
από τις δούλες και τις γριές αναθεματισμένη
 
από το πετροβόλημα παιδιών φοβερισμένη
για ζεστασιά! για μίλημα! για χάδι πεινασμένη
αυτή που θάτανε γραφτό να κάμω ευτυχισμένη!


Η γυναίκα μου με μαλλιά φωτιάς από ξύλα
Η γυναίκα μου με σκέψεις αστραπών της ζέστης
Με μέση κλεψύδρας
Η γυναίκα μου με μέση σβίδρας ανάμεσα στα δόντια της τίγρης
Η γυναίκα μου με στόμα κονκάρδας και ανθοδέσμης άστρων
μικρότερου μεγέθους
Με δόντια αποτυπώματα άσπρου ποντικιού πάνω στην άσπρη γη
Με γλώσσα κεχριμπαριού και γυαλιού τριμμένου
Με γλώσσα μαχαιρωμένου αντίδωρου
Με γλώσσα κούκλας που ανοιγοκλείνει τα μάτια της
Με γλώσσα πέτρας απίστευτης
Η γυναίκα μου με ματόκλαδα όρθιες γραμμούλες παιδικής
γραφής
Με φρύδια περίγυρου φωλιάς χελιδονιού
Η γυναίκα μου με κροτάφους σχιστόλιθου στέγης θερμοκηπίου
Κι άχνας στα παράθυρα
Η γυναίκα μου με ώμους σαμπάνιας
Και κρήνης με κεφάλια δελφινιών κάτω από τον πάγο
Η γυναίκα μου με καρπούς χεριών από σπίρτα
Η γυναίκα μου με δάχτυλα τύχης και καρδιάς άσσου κούπα
Με δάχτυλα θερισμένου σταχυού
Η γυναίκα μου με μασχάλες τριχώματος του κουναβιού και
καρπών οξιάς
Της νύχτας του Αϊ-Γιαννιού
Της αγριομυρτιάς και φωλιάς σκαλαριών
Με μπράτσα του αφρού της θάλασσας και του υδροφράγματος
Και μίγματος σταριού και μύλου
Η γυναίκα μου με γάμπες βεγγαλικού
Με κινήσεις ωρολογιακές κι απελπισίας
Η γυναίκα μου με γάμπες από μεδούλι της ακτέας
Η γυναίκα μου με πόδια αρχικά ονομάτων
Με πόδια εσμού κλειδιών με πόδια καλφάδων που πίνουν
Η γυναίκα μου με λαιμό μαργαριταριού αλεσμένου κριθαριού
Η γυναίκα μου με λαιμό χρυσής κοιλάδας
Και συναντήσεων μέσα στην ίδια την κοίτη του χειμάρρου
Με στήθια της νύχτας
Η γυναίκα μου με στήθια θαλασσινής φωλιάς του τυφλοπόντικα
Η γυναίκα μου με στήθια χοάνης για ρουμπίνια
Με στήθια φάσματος του ρόδου κάτω απ' τη δροσιά
Η γυναίκα μου με κοιλιά βεντάλιας των ημερών όταν ξεδιπλώνεται
Με κοιλιά γιγάντιο νύχι γαμψό
Η γυναίκα μου με ράχη πουλιού που φεύγει κατακόρυφα
Με πλάτη υδραργύρου
Με πλάτη φωτός
Με σβέρκο πέτρας στρογγυλεμένης και κιμωλίας βρεμένης
Και πεσίματος του ποτηριού που μόλις ήπιαμε
Η γυναίκα μου με γοφούς μικρού πλοίου
Η γυναίκα μου με γοφούς πολυελαίου και με φτερά σαΐτας
Και με μίσχους φτερών άσπρου παγωνιού
Και ζυγαριάς ανευαίσθητης
Η γυναίκα μου με γλουτούς από αμμόπετρα και αμίαντο
Η γυναίκα μου με γλουτούς ράχης του κύκνου
Η γυναίκα μου με γλουτούς της άνοιξης
Με αιδοίο γλαδιόλας
Η γυναίκα μου με αιδοίο φλέβας χρυσού κι ορνιθόρυγχου
Η γυναίκα μου με αιδοίο φύκια και καραμέλες του παλιού καιρού
Η γυναίκα μου με αιδοίο καθρέφτη
Η γυναίκα μου με τα μάτια της γεμάτα δάκρυα
Με μάτια μενεξεδιάς πανοπλίας και μαγνητισμένης βελόνας
Η γυναίκα μου με μάτια σαβάνας
Η γυναίκα μου με μάτια νερού για να πίνεις στη φυλακή
Η γυναίκα μου με μάτια του ξύλου πάντα κάτω από τον πέλεκυ
Με μάτια στο ύψος του νερού στο ύψος του αέρα της γης και της φωτιάς.

ενα διψασμενο κουνουπι
ρουφηξε τη σαρκα
φωτογραφιας·
πεθανε

βιτρίνα μου είναι μια κάμαρη κλειστή

καμάρι μου μια καθαρή λεκάνη αποχωρητηρίου

μια αθόρυβη άκρη της πολιτείας 

ένα ψηλό ράφι δίχως σκόνες

ένα συρτάρι 

η ντουλάπα

μια θήκη

η άδεια αποθήκη

το γραφείο



προχωρώ
χωρίς βιάση
δίχως να βγάλω
τα βέλη
απ’ την πλάτη μου

με όσα μαζέψω
με τόσα θα τάφω
ίσως γιατί ακόμη και την τελευταία στιγμή
θέλω να στέκω


τη μόνη στάση
που μπορεί κανείς
να πεθάνει
σαν κυριος

αγόρασα δύο ζευγάρια παπούτσια
    - καλοφτιαγμένα - 

ένα για να με κρατάει χαμηλά
ένα για να ονειρεύομαι 

 ένα για να πετάω
και ένα για να συντριβώ

στα πόδια μου έβαλα το ένα από κάθε ζεύγος 
              και αρχισα να περπατω


γιά να μάθεις τις λέξεις στον τόπο σου
π ρέπει να συνηθίσεις να είσαι εξόριστος στο δικό μου

γιά να μάθεις τις λέξεις στον κόσμο μου
π ρέπει να αλλά ζεις τον τόπο σου ή τον τόπο μου
(ζεις αλλά δεν το ξέρεις)

γιά να μάθεις τις λέξεις στον τόπο σου
π ρέπει να μάθεις τη ζωή στον τόπο μου

γιά να μάθεις τις λέξεις στον τόπο μου
π_ρέπει να είσαι μονάχος και εξόριστος
αλλά να μην είσαι

γιά να μάθεις τις λέζεις στον τόπο μου
π ρέπει μονάχα να αλλά ζεις τις λέξεις (ζεις αλλά δεν άλλα ζεις)

γιά να μεθάς τις λέξεις στον τόπο μου
θέλω τη λέξη ‘πρέπει’ να μην την είχες καταλάβει


λάθος θα μαντεύεις τις λέξεις στο ποίημα
σα να είμαι ένας ξένος στον τόπο μου

λάθος θα μεθάς τις λέξεις στο ποίημα
σα να είσαι ένας ξένος στον τόπο μου

λΆθος θα μαντεύεις τις λέξεις στο ποίημα
σα να είμαι ένας ξένος στον τόπο του

είναι λάθος να μαλώνεις τις λέξεις στον τόπο μου
και να τις γη τεύεις μην τις γη ρέψεις ποτέ

και εγώ λάθος θα μαντεύω τις λέξεις στο ποίημα
σα να είμαι ένας ξένος στον τόπο σου

και εγώ λάθος θα μεθώ τις λέξεις στο ποίημα
σα να είμαι ένας ξένος στον τόπο μου


εΜείς τραγουδάμε..


Έτσι όπως πέφτει πάνω μου το φώς,
μοιάζω, θαρρώ, στ’αλήθεια ελκυστικός.
Σκέφτομαι, Ξένε, μοιάζει το κορμί σου,
Με τη γλυκιά φωνή του Διονύσου.
Β.

Έτσι όπως πέφτει πίσω μου το φώς,
της νύχτας γίνομαι σιαμαίος αδελφός.
Παίζω με τ’άστρα μπακαρά και πόκα,
σνιφάροντας με τη Σελήνη κόκα.
γ.

Έτσι όπως πλαισιώνομαι απ’το φώς,
μ’αρέσει, νοιώθω υπέροχα. Κακός
άνθρωπος σε καλών ανθρώπων χώρα.
Στα σωθικά μου αιώνια αρχίζει μπόρα.
δ.

Έτσι όπως φέγγει μέσα μου το φώς,
φέγγει αποκάτω μου ο φαλλός,
σαν φάρος, ξένα πλοία οδηγεί
στης γενετήσιας Χαναάν τη γη.
ε.

Έτσι όπως τρέμει και βρωμά το φώς,
(σάπιο ζώο που σκέπασε ο χρυσός)
μαστίζομαι από μιαν αρχαία θλίψη.
Η ωμοφαγία ίσως μού’χει λείψει.
στ.

Έτσι όπως το λυχνάρι δίνει φώς,
έτσι κι εγώ σου δίδαξα το πώς.
Τί φταίω αν το λησμόνησες; Ελλάδα..
Σε πανάρχαιο πέλαγος νέα κουράδα.


Έτσι όπως σ’έχει ερωτευτεί τρελά το φώς,
να του ξεφύγεις δεν προφταίνεις, δυστυχώς.
Στο φωτορυθμικό του χάδι αφήσου·
Φωτόνια ας ξεσκίσουν το μουνί σου.

Α.
Έτσι όπως παιχνιδίζει αλλού το φώς,
ξεσπάει στους ανθρώπους ο θυμός.
Από τον ήλιο νοιώθουν προδομένοι.
Διόρθωση:νοιώθουν κερατωμένοι.

β.
Έτσι όπως τρεμοπαίζει αυτό το φώς,
απέναντί μου ψόφιος ο Υμηττός.
Κουφάρι που την πόλιν μου κυκλώνει.
Σ’αυτή τη χώρα η φύση δεν καυλώνει.

Ω.
Έτσι όπως μας λικνίζει αυτό το φώς
σαν στάχτη, και σαλεύει ο κουρνιαχτός,
θυμάμαι την αγάπη, και ξερνάω.
Κι ύστερα το ξέρασμα αγαπάω.
Δ.

Έτσι όπως στροβιλίζεται το φώς,
γυρίζω στο μεθύσι διαρκώς.
Καίνε χιλιάδες βάτοι στο μυαλό μου.
Έτσι! Ξεχνώ τον δικό σας εαυτό μου..
Ε.

Έτσι όπως βομβαρδίζομαι απ’το φώς –
(τί γίνεται; τί γίνεται; χαμός!)
θυμίζω αγνό τοπίο σε μπανιέρα,
που κατουρούνε οι άνθρωποι ολημέρα.
στ.

Έτσι όπως φθισικό το φώς μας φτύνει
βήχοντας, με αίμα μαύρο σαν ρετσίνι,
για μια στιγμή ας αναρωτηθούμε:
είναι στ’αλήθεια αλήθεια αυτό που ζούμε;

Γ.
Έτσι όπως τώρα λάμπει αυτό το φώς
χάνεται ο οίστρος μου, ο διονυσιακός.
Κατάρα, κατάρα στης ρουτίνας-μέρας
το ξεκίνημα! Είναι η ζωή μας τέρας.


[Σκοτάδι πυκνό. Καθόλου άνεμος. Κανένας ήχος. Σαν ασφυξία τα πάντα γύρω. Πάνω στην κορυφή του Καυκάσου ή πολύ μέσα βαθιά σε μια ψυχή· όποια ψυχή, χθεσινή, σημερινή, αυριανή. Στο βάθος σαλεύει η ζοφερή μορφή της Μέδουσας. Πιο μπροστά στην σκηνή —γιατί μπορεί να είναι μια θεατρική παράσταση ή ένας εφιάλτης όλο αυτό— ο Περσέας, ένας πάνοπλος νέος, κρυμμένος πίσω από έναν βράχο. Ακούγεται η Μέδουσα:]

Στάσου εκεί, βουρκόπαιδο· εκεί, πίσω απ’ τον βράχο.
Κανείς δεν πλησιάζει μια γυναίκα ασφυκτικά μοναχική, μέσα σε τόση διαύγεια, δίχως απώλειες σε ψυχή.
Εκμεταλλεύσου —σε προτρέπω— την προθυμία μιας νύχτας κρεμασμένης απ’ τα χείλη της σιωπής,
κι αν θες να φύγεις αποδώ μόνο με μιαν αυτάρεσκη πληγή που, αργά ή γρήγορα, θα ξεχαστεί κι αυτή στην πανδημία της ζωής σου,
μην τολμήσεις να σηκώσεις το βλέμμα από τη γη. Δεν πρόκειται ν’ αντέξεις.
Εκτός αν δεν σου έμαθαν να βλέπεις τα στοιχειώδη· πράγμα μάλλον απίθανο· άπληστοι είναι, όχι βλάκες:
ιερείς, στρατιωτικοί, πολιτικοί, φιλόσοφοι (νομοταγείς κι επαναστάτες), οικόσητα μιας μολυσματικής αλήθειας, που ωστόσο δεν τους στέρησε ποτέ τα προς το ζειν.
Πόσες φορές την έφεραν στο χείλος της ασητίας... άλλος βούρκος αυτός!
Έτσι κι αλλιώς είναι οι μόνοι που υπάρχουν· επαρκώς.
 

Οι άλλοι, εμείς: τα τέρατα, κι εσείς: οι ευέλπιδες —ποιας ακατάσχετης αφέλειας κανείς δεν φαίνεται να ξέρει·
προς το παρόν— οφείλουμε να καταφεύγουμε στα όνειρα, να είμαστε όνειρα, να λιμοκτονούμε με τ’ αποφάγια —ο ένας του άλλου— των ελπίδων και των φόβων μας.
Κι όταν τους πνίξει από παντού η ανάγκη ν’ ανασάνουν λίγη από κείνη την αιώνια απάτη, την έναστρη, ουράνια, την ζοφερή απάτη του σύμπαντος, ξέρουν αυτοί ποιους διαλέγουν.

Μυρίζεις προσδοκία από μακριά: σκέψεις υπόδουλες, θρεμμένες με την νοσηρή ευφρόσυνη, την άρρωστη κινητικότητα του εξαπατημένου δούλου· πράξεις ανόητες —ανόητε— που δεν οδηγούν πουθενά εκτός πυθμένα.
Τα στάσιμα νερά είναι, βέβαια, πάντα νερά: βρώμικα, σκουληκιασμένα, αλλά νερά. Τέλος πάντων, μπορούν το ελάχιστο, το στοιχειώδες: να πνίξουν τον ανύποπτο.
Κατάλαβες, βουρκόπαιδο; Θέλει ένα δόντι εξυπνάδας στη μασέλα του ζώου, που πασχίζει να σκεφτεί μέσα του, καθένας για να κυλιστεί στο βούρκο της πραγματικότητας, δίχως να πνιγεί.
Κι αν δεν κάνω λάθος, είσαι ακόμη ζωντανός. Ανύποπτος, κάπως ανόητος, αλλά ζωντανός.
Κράτα το βλέμμα σου, λοιπόν, και κράτα την απόσταση που θα σου δώσει μια σίγουρη—καίτοι μολυσματική, κάπως οδυνηρή και πάνω απ’ όλα χρόνια— διάκριση στον βάλτο της πόλης σου.
Άλλη η δική μου αρρώστια. Δεν είναι για τα μάτια σου.

Πες μου τώρα τι θέλεις. Έχει σημασία να το ακούσεις.
Όσο για μένα... ξέρω καλά πως δεν ανέβηκες τόσο σκοτάδι χάριν πνευματικής αναψυχής.
Αν και δείχνεις αρκετά αφελής, ώστε να σ’ έπεισαν, ίσως, πως θ’ αντικρίσεις στην ερημιά κάποιο είδος αλήθειας.
Φαίνεται πως οι σοφοί άρχισαν ήδη να μιμούνται τις σαύρες. Ή μήπως όχι; Μίλα!

Η φωνή δεν ενέχει κινδύνους, όταν την πετάς σαν πέτρα καταπάνω στα κουφάρια που άφησε πίσω της μια όποια αμήχανη σιωπή. Δεν σκέπτεται καν· όσο κι αν σκεφτείς.
Η ρητορική, αγόρι μου, η ρητορική: τερατώδης επινόηση!
Πώς; Δεν ακούω τίποτε. Βουβάθηκες; Τι σου συμβαίνει; Μη μου πεις!
Είσαι από κείνα τ’ αφόρητα έλλογα πλάσματα, που νομίζουν πως δεν πρέπει να χαραμίζουν τα λόγια τους σε πράγματα αθέατα;
Δεν σου φτάνει η φωνή μου, για να ξέρεις πως υπάρχω;
Μα, δεν αγάπησες ποτέ; Από το βλέμμα αγάπησες εσύ; Μιαν εικόνα αγάπησες, όπως όλοι;
Σκέψου τι είναι μια εικόνα. Σκέψου ποια λέξη άκουσες όταν αγάπησες· αν αγάπησες. Σκέψου ποια λέξη αγάπησες όταν αγάπησες· αν αγάπησες.
Δεν αγάπησες· το νοιώθω! Άκου, λοιπόν! Ακούς τα φίδια; Είναι τα φίδια που σαλεύουν στο σκοτάδι.
Πες μου τι βλέπεις... Όχι, όχι, μην σηκώνεις τα μάτια! Τι βλέπεις σου ζητάω να μου πεις.
Άσε το βλέμμα σου. Τι ξέρει αυτό; Άκου και πες μου τι βλέπεις.
Τα μαλλιά μου, ε; Βλέπεις ένα κεφάλι γυναικείο με φίδια· όχι μαλλιά.
Σε κατάλαβα. Άρπαξες την πρώτη εικόνα που βρήκες στριμωγμένη στο δισάκι της αφέλειάς σου.
Ανόητε! Αν τυλίγονταν απάνω σου μαλλιά κατάμαυρα σαν φίδια ένα βράδυ μεθυσμένο με φιλιά,
αν ένοιωθες κάποτε κάπου μέσα στο σκοτάδι πως θέλεις να σε πνίξουν, παρά να μείνει το σώμα σου χωρίς το σώμα της αγάπης μιαν άλλη νύχτα, θα μπορούσες να δεις μιαν άλλη λέξη εκεί που βλέπεις άλλη μια φρίκη.
Ωστόσο, είμαι βέβαιη πως κάτι δεν πάει καλά μ’ εσένα. Τι ακριβώς σου είπαν;
Γυρίζει ακόμη ελεύθερος εκείνος ο φιλόσοφος, που νομίζει πως ξέρει όσα δεν ξέρει και μάλιστα καλύτερα απ’ όσα ξέρει; Ή μήπως δεν γεννήθηκε ακόμη;
Σιγά σιγά· όλα με την σειρά τους.

Εδώ πάνω η Ιστορία είναι ολόκληρη κάθε φορά μες στο σκοτάδι: η ανάσα ενός θηρίου πληγωμένου.
Τέλος πάντων. Αυτά δεν σε αφορούν· ακόμα.
Καλύτερα να σου μιλήσω για τα χέρια μου.
Σου είπαν πως είναι χάλκινα; Ίσως. Εγώ δεν τα κοίταξα ποτέ. Δεν χρειάστηκε ή δεν θέλησα. Τι ν’ αγκαλιάσω εδώ πάνω; Τις αναμνήσεις μου;
Οι αναμνήσεις γίνονται χειρότερες κι απ’ τον χειρότερο χαλκό, όταν δεν έχουν κανένα μέλλον ν’ ακονίσουν:
αρκετά εύπλαστες ώστε να πάρουν το σχήμα της συμφοράς σου, αλλά πάντα απαθείς, ανέστιες, στις επικλήσεις της ψυχής·
εκτός ίσως από κάποιαν ανυπόφορη αίσθηση σκουριάς, που καλύπτει ίσα ίσα τις πληγές με μια ψευδαίσθηση ανακούφισης.
Ωστόσο, το ψεύδος καταντά τρέλα όταν δεν μπορείς να δεις την κόψη που το χάραξε μέσα σου· έστω την χαρακιά.
Δεν σου μίλησαν, υποθέτω, για τον παραλογισμό που μ’ έφερε εδώ πάνω.
Φυλάγονται, βουρκόπαιδο, από τους προβληματισμούς. Ξέρουν πως δεν ξέρουν ποια λέξη μπορεί ν’ ανοίξει ξαφνικά τα σπλάχνα του Άδη κάτω από τους κήπους τους και φυλάγονται.
Εν πάση περιπτώσει όλο και κάτι θα σου είπαν.
Δεν μπορεί να μην κοιμήθηκες μια τουλάχιστον φορά, ακούγοντας εκείνη την μπαγιάτικη ιστορία για τη Νύμφη που ενέδωσε στην ρώμη του Ποσειδώνα μέσα στον Παρθενώνα!
Τους φαντάζομαι να φτύνουν τις λέξεις μία μία σαν να τοξεύουν το κουνάβι της προστυχιάς τους: Νύμφη, ρώμη, Παρθενώνας...

Λοιπόν, βουρκόπαιδο, ερωτεύτηκα κι ο έρωτας δεν έχει νόημα αν δεν σταθεί στην άκρη μιας τρέλας, αν δεν σπάσει κάτι ανεπίτρεπτο στα δόντια της νύχτας.
Τα λουλούδια, τ’ απογεύματα, οι μελαγχολικές σκιές και κάποιο ανύποπτο πουλί πάνω απ’ το κύμα, ανήκουν στην βουλημία μιας άλλης ανθρωπότητας, πολύ ψεύτικης, πολύ φοβισμένης, ώστε να συμβιβαστεί με την θηριωδία της.

Εγώ προτίμησα να νοιώσω την άγρια λάμψη της πέτρας στο σώμα μου —αυτό νομίζω εξαγρίωσε την παρθένα της λογικής—
προτίμησα ν’ αγκαλιάσω ένα ζώο μέσα στο σκοτάδι, ένα ζώο υγρό, σκληρό, ανόσιο, αρχαίο.
Μόνον έτσι μπορείς ν’ αγκαλιάσεις ολόκληρο το τίμημα του έρωτα· και μόνο από θεό.
Δεν μόλυνα τον Ναό της. Τον τρόμο που απαιτεί ναούς για να είναι ανθρώπινος μόλυνα: τον λαχτάρησα και τον χόρτασα.
Και οργίστηκε η έλλογη παρθένα και λογίστηκε η σκύλα η Αθηνά την τάξη της λατρείας της.
Κάποτε γύριζε στα πεδία των μαχών και σκύλευε κουφάρια, καθάριζε τον κόσμο απ’ τ’ αποφάγια ενός τετράποδου, που σάλευε προς το δίποδο.
Έτσι την τραγουδούσαν οι ποιητές, όταν ήξεραν να πληγώνουν τις λέξεις με την γλώσσα τους,
και το αίμα ήταν ο οργασμός του ρόδου στην άκρη του αγκαθιού κι ο θάνατος τρόμος γλυκύτατος, καρπός του δέντρου καθενός: η φλέβα ρίζα κι η καρδιά δυο φύλλα σαλεμένα στον άνεμο της σάρκας.
Ναι τότε, πριν αρχίσουν να σκούζουν σκέψεις, να μαϊμουδίζουν εικόνες· πριν, πολύ μέσα πριν.
Ύστερα επινόησε την ιερότητά της, κι ο κόσμος έγινε πραγματικό σφαγείο· μια ιδέα, βουρκόπαιδο. Το κτίσμα που βεβήλωσα ήταν μια ιδέα.
Κι έτσι το σύμπαν μπορεί στέκεται στα δυο του άκρα —ανθρώπινο, πολύ ανθρώπινο— αλλά τυχαίνει να είναι τα μπροστινά.
Λοιπόν, αν όπως δείχνει ο οπλισμός των χεριών σου —τον οπλισμό της καρδιάς σου πραγματικά τον αγνοώ— ήρθες εδώ για να στερήσεις τα σκοτάδια από ένα τέρας, ν’ αποδείξεις την δύναμη των φώτων, πρέπει να δουλέψεις στα τυφλά.

Όχι γιατί το βλέμμα μου θα σε αφοπλίσει, αλλά γιατί δεν πρόκειται να δεις τίποτε μέσα στο σκοτάδι σου.
Νόμισες πως είμαι τόσο τιποτένιο πλάσμα, ώστε να μείνω εντελώς ανωχύρωτη εδώ πάνω;
Σε περίμενα, ανόητε. Περίμενα κάποια στιγμή να φτάσει κάποιος που δεν θα βλέπει, κάποιος που δεν θα ξέρει τι σημαίνει τ’ όνομά μου,
κάποιος που θα σκοτώσει μια λέξη ανεπίστρεπτη πολύ μέσα του, πολύ πριν με σκοτώσει για τα καλά.
Μέδουσα σημαίνει «Κυρίαρχος», βουρκόπαιδο. Σκέψου ποιον τρόμο αντικρίζει η αυτή η άναυδη λέξη: «Κυρίαρχος»...
Όχι, άφησε καλύτερα! Κλείσε καλά τα μάτια κι έλα να τελειώνουμε. Έτσι κι αλλιώς, ένα ψέμα σ’ έφερε εδώ πάνω. Ή μήπως ήταν λάθος;


όλα μαζί τα ορέγομαι
τα τιμαλφή του βίου
 
(συλλέκτης νομισμάτων ο Καιρός
ενίοτε αργυραμοιβός 
των αφορμών γνώστης βαθύς).
Παρεχτός την Αγάπη
τα λοιπά σε αμοιβαία
γι' ασφάλεια
κεφαλαία εξάπαντος
για να κρύβεται η πεζότης
με τον ήλιο σου μάρτυρα
για να λάμψει αλήθεια.
Σά να γυαλίζω ιστάμενον
όλα μαζί τα ορέγομαι
τ' ανωφελή του βίου
 
(συμβία μου Ποίηση
και μητριά μου
για Σέ τα λέω).
Τά βλέπω νάρχονται:
Σοροκολεβάντες εν ορμή
τα μέσα μας ολόδεντρα να σμπαραλιάζει
τα κεραμίδια να μάς παίρνει
και τη λεμονιά
να μαγαρίζει τα πηγάδια 
με το μισό χωριό να παιδιαρίζει
κι ανεπάγγελτο τ' άλλο να γυρίζει πλευρό.

Εγώ, ο Στέφανος, ανάξιο πλάσμα
- πεταμένο το υλικό που ξόδεψε όποιος μ' έφτιαξε
από λάσπη ή απ' όνειρα, όπως λένε, 
χαμένη ανάσα η φωνή που έφραξε τ' όνομά μου
σε Παράδεισο ή Κόλαση, παλιόξυλο το δέντρο
απ' όπου έκοψα το κάτεργό μου -
θύτης στον πόλεμο και θύμα στην ειρήνη,
με την ίδια έξαψη, την ίδια προθυμία, την ίδια αφοσίωση,
προς τον άξιο μοναχό Τιμόθεο,
κάποτε αγαπημένο συμμαχητή Γκοράν,
φίλο των παλιών μου ατοπημάτων
κι εχθρό των τωρινών μου εγκλημάτων.

Αν έχεις κάποια ιδέα τί σκέφτεται ο Θεός
για την κατάντια μας, γράψε μου αμέσως.
Δε θα' θελα να μ' έβλεπε έτσι ανοχύρωτο μπροστά του.
Αν δεν έχεις, τί κάνεις εκεί πέρα στις ερημιές; 
Τόσο ακατάδεκτος έγινες πια με τη ζωή,
εσύ που υποτίθεται πως ήξερες καλά 
πόσο θηρίο αναιρεί κάθε ψυχή 
και πόσο αίμα αποσιωπεί η σάρκα;

Θυμήσου κήπους!

Όσο για μάς,
εξακολουθούμε να εμπιστευόμαστε το σώμα μας,
υπόχρεοι σ' έναν όλεθρο συμβατικό·
κάτι σαν τραύμα σε πεδίο μάχης.

Τί λιγότερο θα μπορούσες να φοβηθείς;

Επενδύουμε στο θάνατο.
Στην αρχή είναι πάντα...εποικοδομητικά!
Ξεριζώνουμε τα χωριά το ένα μετά το άλλο.
Ύστερα...λασπώνουμε, συμπεριφερόμαστε στον άμαχο άνθρωπο
σαν πεινασμένοι λύκοι. Θα μας εκδικηθούν, υποθέτω.
Τους εκδικούμαστε προκαταβολικά και πάει λέγοντας,
σφάζοντας, ρημάζοντας, αυτοκτονώντας όλη μέρα
επιβιώνουμε τη νύχτα. Νεκρώνονται τα σπλάχνα μας
όταν χιμάμε σε σπλάχνα άλλων. Καθένας ξενυχτάει 
πολλούς νεκρούς για να μην κλάψει το δικό του.
Ζητάμε μιά πηγή και είμαστε πλασμένοι άμμος.
Καθένας γίνεται όλο και περισσότερο...άνθρωπος.
[Κι ο αετός στα ορεινά φτερά του ελπίζει ένα τέλος πεδινό!]
Εγώ δεν είμαι πια ο κυνηγός που ήξερες.
Κατάλαβα πως ο νεκρός απουσιάζει.
Ποιόν να ρωτήσεις γι' αυτή την απίστευτη έκλειψη;
Θέλεις να φωνάξεις: «Τα χέρια του, τα χέρια του, 
που είναι τα χέρια του, ένας άνθρωπος χωρίς χέρια,
τί φρίκη, τί αβάσταχτη φρίκη!» και σκέφτεσαι:
«Τα χέρια του, αυτά τα χέρια δίχως άνθρωπο! »
Πρόκειται, το δίχως άλλο, για εθισμό. 
Τί σημασία έχει αν η γλώσσα 
δεν απαιτεί να θάψεις τα σφάγιά της,
σκάβοντας με τα χέρια ένα χώμα σκληρό σαν αξίνα;
Τί κερδίσαμε απ' αυτή την ψυχαγωγική ειρήνη;
Θεατές ήμασταν. Αφήναμε στην άκρη 
αγωνίες κι ευαισθησίες. Όταν κάποιος ξέφευγε
το βλέμμα του θηρίου, ουρλιάζαμε σκοτεινά, 
σαν να χάναμε το τρόπαιό μας. 
Θηρία ήμασταν ακυρωμένα στην κερκίδα.
Ύστερα, το θύμα έπεφτε πάντα στην παγίδα.
Κάποτε διαμαρτυρόταν μαρτυρικά,
κάποτε δεν προλάβαινε καν να βογκήσει
τον τρόμο των αδίστακτων νυχιών.
Ξερνούσε τον αέρα αλύπητα, 
θαβόταν ήδη στην κατάντια του, 
πριν παραδώσει τον πανικό των ματιών του,
τον ιδρώτα των χεριών του, 
την καταδίκη των χειλιών του.
Σηκωνόμαστε μέσα μας, ζητούσαμε να δούμε
πως αναβλύζει ο θάνατος από παραίτηση.
Πεινούσανε τα μάτια μας ό,τι ξεδίψασαν τ' αυτιά μας.
Ανοίγαμε την καρδιά μας στα θηρία, 
τ' αποθεώναμε, με βλέμμα ορθάνοιχτο.
Προσευχόμασταν αιώνια δόξα στις κοιλιές τους.
Ουρλιάζαμε ταχύτατες ανάσες, 
μαστιγώναμε την οργή να τρέξει λύσσα.
Τρίζαμε τα δόντια με μανία, 
κομματιάζαμε με ξεραμένα χείλη
ό,τι απέμενε απ' το σφάγιο στην αρένα.
Θηρία στην κερκίδα εγκλωβισμένα.
Ευάερη, ευήλια κερκίδα, γυάλινη αρένα...

Πόσο φως μπορεί ν' αντέξει 
μιά βιαστική αναπαράσταση απελπισίας;
Ένα κομμένο χέρι το πολύ.
Δεν προλαβαίνεις καν να μετρήσεις τα δάχτυλα.
Κάποτε, ώρα περίεργη βαμμένη πορφυρή,
σκέφτεσαι: κι αν περίσσευαν δέκα λαγκάδια αηδόνια σκοτεινά,
κι αν έλειπαν είκοσι τέσσερα φεγγάρια ξάγρυπνες αυλές;
Πώς θα υπολογίσεις πόση φτώχεια θέρισες, 
σπέρνοντας το αίμα σου σ' αυτό το βράχο
που ισορροπεί, σαν μεταφυσικός παλιάτσος, στο αδιανόητο;
Σκοτάδι, σκοτάδι κι εμείς μετανάστες 
στην τύφλα της βαρυτικής μας ραθυμίας.

Στο τέλος, απελπίζεσαι,
νιώθεις πως μόνο σαν άνθρωπος μπορείς να πεθάνεις,
ποτέ σαν φύλλο. Αλλά είναι νύχτα 
και τα κεράσια, πίσω στο χωριό, 
βάφουν τον ύπνο σου, στολίζουν τις μάντρες των σπιτιών,
για να περάσει ξύλινος εκείνος ο εκδρομικός θεός της εφηβείας.
Ο ίδιος αρχαίος άνεμος τον συνοδεύει 
με δέντρα, θάμνους και πουλιά.
Είναι μιά εικόνα. Συμφωνώ. Όταν αρχίσει να γλυκαίνει,
την κόβεις, την τρως, την ξεχνάς 
στις φλέβες, στα νεύρα, στα κόκκαλά σου,
ή τη χαρίζεις στο σκουλήκι.
Όμως δουλεύει πάντα προς τα επάνω
το δικό της ναυάγιο.
[Μην προσπαθήσεις να ξεφύγεις, τώρα που αρχίζω να μιλάω!]

Αυτό που ζούμε δεν είναι ο κόσμος,
τ' απομεινάρια του είναι στα νύχια και στα δόντια μας.
Νιώθουμε βρώμικοι, αλλά είναι χορταστικό:
έστω, παρήγορο, αν πρόκειται να πεθάνεις 
σαν λύκος χωρίς κυνόδοντες.
Μιλάμε, αλλά απευθυνόμαστε στον εαυτό μας.
Τόσο μοναχικοί την ώρα του θριάμβου,
τόσο λίγο γενναιόδωροι με τα κίνητρά μας.
Σαν να μάς φωτογραφίζει η ίδια η ιστορία 
για λίγα κέρματα, σε κάποιο ήδη 
παρηκμασμένο θέρετρο, τελευταία φορά.

Έχω μαζί μου μιά παλιά φωτογραφία.
Στέκεσαι απερίγραπτα αποφασιστικός, 
προσπαθώντας να κατευνάσεις 
τα πνεύματα που οχλαγωγούν στο βλέμμα σου,
σχεδόν χωρίς χείλη απ' την προσπάθεια, 
σχεδόν χωρίς δάχτυλα από την οργή.
Μα τί περίμενες, λοιπόν; 
Πώς να τα βγάλει πέρα ένας θεός, με τόση συννεφιά ψυχών;
Ένα φύσημα και θα χιονίσει όλεθρο, ξέρεις εσύ! 
Εγώ, μιά σειρά παραπάνω, σκοτεινός μέσα στα μάτια
που δεν κατάλαβαν ποτέ τί πεινούσαν, τί διψούσαν, 
τυφλός μέσα μου μέχρι τρέλας. 
Κάτι μπορούσες να διαβάσεις, κάτι διάβασες,
δεν έμαθα ποτέ: λίγο το φως. 
Δίπλα μου εκείνο το περίεργα φτερωτό κορίτσι,
κουρνιασμένο στα κεράσια των χειλιών του, 
ν' ατενίζει ένα ελάφι φως στην κορυφή των ημερών μας.
Δε συγκλονίστηκες εσύ το κελάηδημά του, Γκοράν. 
Τιμόθεε, Γκοράν, όσα πουλιά ονειρεύτηκε το αντικρινό βουνό,
τόσα κλαδιά δεν τόλμησαν τα θάμνα
κι όσες ακτές λαχτάρησε η θάλασσα η μακρινή,
τόσον αφρό δεν τόλμησε το κύμα.
Σκέφτομαι τώρα, τί επέμενε ο γέροντας ευκάλυπτος,
δείχνοντας ένα κάθετο σκοτάδι, 
όταν η μέρα καιγόταν πίσω απ' το βουνό;
Μετά, γαλήνη και σιωπή. 
Θυμάσαι; Έλεγα ερπετό κι έλεγες γεράκι.
Κοιμάται χρόνια σκόνη το ερπετό 
κι ασφυκτιά χρόνια αιθέρα το γεράκι.
Τί περιμέναμε, Τιμόθεε, Γκοράν;
Τον είδαμε να τρέχει, φορτωμένος το χειμώνα,
να χώνεται στην τρύπα του· ύστερα, 
την ώρα της λειτουργίας, ν' ανεβαίνει 
μιάν απόγνωση κατακόρυφη στο σώμα του εσταυρωμένου.
Τί θα κέρδιζε απ' αυτή την περιπλάνηση;
Ένας θεός μυρμήγκι στο κάτεργο της σάρκας,
Μεγάλη Πέμπτη! Τί έλεγα, Γκοράν; Τον έθαψαν κρυφά.
Μας ξεγέλασαν, τη μεγάλη εκείνη ώρα που μαθαίναμε
τι δεν ήταν θάνατος και τι δε θα ήταν αθανασία·
εγώ με το κορίτσι πουλί κι εσύ με τον Ντεκάρτ γεράκι·
τον κύκνο ύπνο του καθένας ξαγρυπνώντας:
μιαν ακατάσχετη αιμορραγία προσδοκιών,
ανεβαίνοντας ένα θρίαμβο βουνό,
ακούγοντας να έρχονται με βήμα κάστανο αρματωμένο,
νιώθοντας να κατεβαίνουν με γόνατα ρίζες εργατικές.
Θα κομμάτιαζαν το σκοτάδι των δρόμων,
θα ξεκοίλιαζαν τη νύχτα των κτηρίων,
θα επικρατούσαν, θα νικούσαν, θα κυριαρχούσαν,
θα επέβαλλαν την εξουσία της ψυχής, 
την πέτρα του βυθού, το γρήγορο πόδι της σαύρας,
τη φτερούγα του πουλιού...
«Χαίρε το καταπράσινο πρωτοπαλίκαρό τους!»
Θυμήσου, Γκοράν! Τα δέντρα, Γκοράν!
Εκείνη η αρχαία δημοκρατία των δασών, 
εφηβική μας μοναρχία· σε τί διέφερε, Γκοράν;
Αίμα δεν τρεχοβολούσε, Γκοράν;

Μας έκρυψαν στο θάνατο, Τιμόθεε, ό,τι έμοιαζε με ζωή·
ή το εντελώς αντίθετο; Πώς να ξέρεις τί σαπίζει
στο σκουπιδότοπο της διαλεκτικής, 
όταν μυρίζει τόσο Παράδεισο το γιασεμί;
Κι ενώ αναλογιζόμαστε την εικόνα μιάς προόδου
που θα ολοκληρωνόταν χάρη στις προσπάθειες του θεού
να διαπαιδαγωγήσει την ανθρωπότητα,
καταρρέαμε μιάν ελπίδα, 
για να υπερασπιστούμε μιάν επινόηση
σε αυστηρά καθορισμένα όρια. 
Η ζωή δε θα ξετυλιγόταν πια
ανάμεσα σε δυό τουλάχιστον δαιμονιακά στοιχεία.
Τα καράβια δε θα μοχθούσαν το νερό.
Τα πανιά δε θα λαχάνιαζαν εκείνον τον αδίστακτο βυθό
που ανηφόριζε με φύλλα κάτασπρα προς την πατρίδα 
μιάς γαλανής αθανασίας. Στο εξής, 
θα κατευθύνονταν προς μιά φωτισμένη θάλασσα·
ποτέ προς μιά φωτεινή θάλασσα 
ή μιά σκοτεινή θάλασσα.
Θα πέθαιναν αναρίθμητες ακτές, 
ενώ μαύρες κηλίδες θα ξεφύτρωναν 
πάνω στους ξεγυμνωμένους λόφους. 
Κόρφοι θα χάνονταν πίσω από βράχους, 
πέτρες και θάμνοι θα έκαιγαν τα μάτια 
της κουκουβάγιας δύσης. Κυπαρίσσια και παλάτια 
δε θ' αναδύονταν, καν δε θα σήμαιναν 
ό,τι στερήθηκαν πολύ πέτρινα πριν.
Μέταλλο μόνο, λυσσασμένο για σκουριά, 
φτερά κατάμαυρων πουλιών που αποστομώνουν 
μιά βαλκάνια νύχτα, χτυπημένη από έρωτα βαθύ,
αίμα ξέφρενο, χορευτικό, οινοπνευματώδες, 
κι ο Έλληνας καλόγερος να ωρύεται:
«Ό,τι προλάβουμε το βράδυ που ξυπνάει
θεός βρικόλακας, λυκάνθρωπο τον κόσμο.
Σε λίγο ξημερώνει συνήθεια κι ανία!»
Υπάρχει ακόμη· το χώμα βάφει τα μαλλιά του πατρίδα,
ρίζες σκοτεινές, αρπάζουν, σφίγγουν μιά χαίτη 
που δεν ελπίζει άνεμο πια, αλλά μοσχοβολάει 
Κυριακή, πλατάνι και κρασί, λεμόνι παραισθητικό 
στην κατάλευκη επικράτεια της νύφης. 
Σκέφτεται το θάνατο, όπως πάντα, και γερνάει τόσο βαθιά.

Γκοράν, Γκοράν, μιλούσα για ζωή. Ή μήπως είναι 
αυτή η ρακοσυλλέκτρια βροχή που βγήκε 
στη γύρα από νωρίς; Αν ήσουν εδώ! 
Αν μπορούσες να δακρύσεις μαζί μου
τα τρομερά ευρήματά της: 
το δέρμα ενός φεγγίτη που κάποτε ήταν τζάμι, 
δυό-τρία δάχτυλα σκουριά πανάρχαιοι μεντεσέδες, 
μιά αγκαλιά τσουκνίδα χορτασμένη σάπιο ξύλο.

 

Δεν καταλαβαίνεις πια; 
Επινόησαν μιά νέα επιστήμη των παθών, 
αφύσικη σαν φύσημα οχιάς σε ξυράφι: 
ο μαθητής που δένει το σανδάλι του 
είναι ένας Αχιλλέας χωρίς Πάτροκλο,
επιπρόσθετα ανίκανος να θυμώσει. 
Ο Χριστός, χωρίς γένια, δεν μπορεί να παραβάλλει 
στο παραμικρό το Δία, αν και δεν είναι απαραίτητο. 
Το δεξί του χέρι επιμηκύνεται έντονα 
για να τονιστεί η χειρονομία της ευλογίας. 
Μακρύ χέρι, μεγάλη ευλογία.
Μεγάλο τείχος, ατέλειωτη σφαγή.
Δες, η τέχνη είναι μιά αφαίρεση.
Την ανασύρεις από τη φύση, αφού προηγουμένως 
ονειρευτείς και σκεφτείς βαθιά τί θα προκύψει.
Είναι το μόνο μέσο για ν' ανέβεις προς το θεό,
κάνοντας όπως ο θεός. Κι αν δεν αναπαράγεις
παρά τα επιφανειακά χαρακτηριστικά, 
όπως ο φωτογράφος; Υποκρίνεσαι, ώσπου κάποιος 
ν' αναλάβει την οργάνωση της παραγωγής:
ένα παιχνίδι με αντίπαλο μιά φύση τεχνητή,
κι ο άνθρωπος να ζει κάτω από τη σκιά 
γιγάντιων μηχανημάτων.
Το κοπάδι μαζεύεται στο μαντρί. 
Ξεχνάει τί σημαίνει χθες, σήμερα, αύριο.
Τρώει, ξαπλώνει, χωνεύει. 
Η ευτυχία δεν είναι ελπίδα πια, είναι επιδίωξη. 
Ξηλώσαμε τον ύπνο μας, 
για να μπαλώσουμε τα κουρέλια της μέρας.
Ποιος ισχυρίστηκε τη λογική; 
Από τί έπασχε ο δύστυχος;
Σκοπός της φιλοσοφίας είναι η λογική 
διασάφηση των στοχασμών.
Η φιλοσοφία δεν είναι θεωρία, είναι δραστηριότητα.
Πρέπει να αποσαφηνίζει και να οριοθετεί 
αυστηρά τους στοχασμούς, συχνά, θα λέγαμε θολούς 
και συγκεχυμένους. Πάει καλά!
Η Θεολογία στοχεύει στη διασάφηση του αδιανόητου.
Δεν είναι δραστηριότητα, είναι θεωρία: 
άλλη θεωρία, πιο... ανοιχτομάτα.
Η επιστήμη σκοπεύει να δει τα πάντα από πολύ ψηλά 
και πολύ ψυχρά, να ερμηνεύσει τα πάντα.
Κι έτσι έχουμε την τέλεια εικόνα ενός γύπα:
Υψώνομαι, βλέπω, χιμάω. 
Ύστερα σκέπτομαι το όλο εγχείρημα 
κι αναζητώ στ' απομεινάρια του θύματος 
τον αποχρώντα λόγο της ζωής,
οπωσδήποτε κόκκινο, εφιαλτικά κόκκινο. 
Σπουδαία ανακάλυψη! Δε χρειαζόταν 
παρά να κόψεις τις φλέβες σου την κατάλληλη στιγμή,
λίγο πριν αρχίσεις να επινοείς ανοησίες 
στη θέση των καθηκόντων σου, 
ακριβώς τη στιγμή που αρχίζεις να περιστέλλεις 
όση περισσότερη Άνοιξη μπορείς στους ρεμβασμούς σου.
Το Σεπτέμβρη, τα σταφύλια κοκκινίζουν 
και ορισμένα μάλιστα γίνονται μαύρα. 
Τί μπορεί να σημαίνει αυτό, 
αν όχι γλυκόξυνη ανατριχίλα στην άκρη της γλώσσας;
Το νόημα μιάς λέξης είναι η γεύση της, 
η μυρωδιά, το άγγιγμά της, η μανία 
να σπάζει τα πιατικά της σιωπής, 
πάντα πριν το τραπέζι της Κυριακής,
η λάσπη που κόλλαγε στα παπούτσια μας,
η βροχή στα τζάμια, οι μεντεσέδες 
που πείσμωναν και δεν άνοιγαν, 
σαν χούφτες δεσμοφύλακες ενός νομίσματος 
με κοντά παντελόνια και λασπωμένα παπούτσια, 
οι φωνές της γιαγιάς απ' το παράθυρο... 
Είχε σημασία τί γλώσσα μιλούσε;

Κατάλαβε, Τιμόθεε, Γκοράν, όπως θέλεις, αλλά κατάλαβε.
Επιχειρούσαν να μας συντρίψουν στ' ανοιχτά
δυό τρία κύματα άνθρωποι καλοσιδερωμένοι.
Προσευχήθηκα, προσπάθησα να μην τους κρίνω 
με μιάν άβυσσο οργή, προσπάθησα να μείνω 
στα ρηχά της απελπισίας. Εξέφρασα ωστόσο 
μιά λύπη ασφυκτικά βαθιά, για τη βία και την αιματοχυσία
που έρχονταν τρέμοντας άστεγους γέροντες
σε παγκάκια, βιτρίνες ολόφωτες, παραδείσους
ενός εύπορου θεού που δεν είχε ποτέ του θεό.
Σχεδόν φώναξα πως κάτι πολύ σημαντικό
γλιστράει σιωπηλά στη ζωή του άμαχου ανθρώπου,
μιά καταστροφή των παλιών του απογευμάτων
στους ανθισμένους κήπους, μιά φυλλοβόλα απογοήτευση
από την υπερβολική πίστη στην αξία της καλλιέργειας.
Ενίοτε κραύγασα! Από τη μάχη των εμπόρων, 
κανείς δε βγαίνει ζωντανός, Γκοράν· 
δεν αγωνίστηκαν ποτέ κάτι δικό τους.
Ακόμη και τη φτώχεια τους, έτοιμη τη βρήκαν.
Πώς να γνωρίζουν το χείμαρρο 
που επιμένει κάθε πηγή στον ψίθυρό της;
Πώς να δεχτούν τη θύελλα που σαλεύει 
στο ανάστημά του κάθε δέντρο;
Πώς ν' ακούσουν το τριζόνι που χαράζει
δέκα δάχτυλα κομματιασμένο ύπνο 
στην αγρύπνια της φωνής του; 
[Δάνειος άνθρωπος, δυό χέρια δυστυχία.
Έντοκος άνθρωπος δυό βήματα ερπετό!] 
Δεν πρόκειται να επέτρεπα εκείνη 
τη βαμβακερή σφαγή που ετοίμαζαν στα όνειρα του βρέφους,
σαν γύπες λιμπεραλιστές, κλεμμένοι από κούκο. 
Δεν πρόκειται να σώπαινα εκείνον 
τον πλαστικό εμφύλιο που εξόπλιζαν στα μάτια του παιδιού,
σαν φίδια σοσιαλιστικά, θρεμμένα από γεράκια.
Δεν πρόκειται να έκλαιγα για δυό χωράφια δάχτυλα
λιγότερα, πεντέξι σπίτια δόντια σπασμένα, ματωμένα...

Εγκληματίας λοιπόν Γκοράν; 
Εγώ, εδώ κάτω, ούρλιαξα, πόνεσα το σπιτικό θεό μου:
ένα ποτήρι ξέφωτο κρασί, λίγο ψωμί και μιά κουβέρτα.
Τον Μότσαρτ τον μουρμούριζα.

Δεν ήμουν Οδυσσέας, άστεγος ήμουν!

Τιμόθεε, εν Χριστώ αδελφέ, Γκοράν λιποτάκτη!
Εσύ έχεις μόνο έναν Παράδεισο, ενώ εγώ έχω δέκα νύχια.
Τί μπορώ να μετρήσω με δέκα νύχια; 
Δέκα πληγές αρχαίες, 
σαν τραύματα από πέτρες, καταπάνω στη νύχτα.
Μη με αποφύγεις κι αυτή τη φορά.
Ο Διάβολος είναι πάντα ένας θεός της άρνησης.
Η επικυρωμένη ειδωλολατρεία είναι θρησκεία.
Η απαρχαιωμένη ειδωλολατρεία 
είναι δεισιδαιμονία και ιεροσυλία.
Ένα χωριό ζητούσα, μιά ορεινή φαμίλια θαλπωρή. 
Το είδωλο έχει κι αυτό το μερίδιό του σ' έναν τόπο ολόφωτο. 
Μη ρίχνεις το σκύβαλο της ύλης στο γρεμό. Τί άλλο να πω;
Σκουριά ο λάκκος που χορταίνει την ξύλινη φιλοδοξία.
Έσταζαν πάντα οι άνθρωποι ανάμεσά μας: 
ιδέες, σχέδια, επιδιώξεις.

Θα γυρίσω σπίτι. Πιο καλά 
που, σ' έναν κόσμο ή παγωνιά ή πυρκαγιά;
Ο γέροντας ευκάλυπτος δεν τρέχει πια 
κατά την τρέλα του ανέμου. 
Θα φροντίσω να μεγαλώσω έναν άλλο, λιγότερο φτερωτό.
Θ' ανοίγω το βράδυ, θα μυρίζω ψυχές εργατικές:
παιδιά που πελεκούν το χρόνο με ξαφνικές φωνές,
γυναίκα που φοράει κατάσαρκα δροσιά
γεμάτη τριαντάφυλλα απ' τη μικρή αυλή,
ο σκύλος να γαυγίζει το σκοτάδι
που έρχεται με δρασκελιές ομίχλη
και γάτες να χαϊδεύονται στα χέρια μου
εκατομμύρια νυσταγμένους θεούς...

 

Ωστόσο, είμαι βέβαιος: πρώτα πεθαίνει η ψυχή.


Εγώ, ο Τιμόθεος, ταπεινός δούλος του Κυρίου ημών,
κάποτε Γκοράν, ανάξιος σκλάβος των παθών υμών,
προς το γενναίο Στέφανο, θύμα και θύτη κοινών προσδοκιών.
Έζησα ήδη αρκετά, ώστε να ξέρω 
πως αγνοώ τα πάντα εκ πείρας:
Την οριζόντια μέρα των σωμάτων·
σοβαρή, λιτή, αποτελεσματική,
την κατακόρυφη νύχτα των ψυχών·
αστάθμητη, ανεπίγνωστη, επικίνδυνη,
το μεσημέρι, κεκλιμένο κατά την πυρωμένη πέτρα
και τον κατάφωτο σκίνο, το γεράκι 
που ακροβατεί κάτι ταχύτατο σαν σπόρο,
μαστιγώνοντας την άπνοια, προκαλώντας το βράχο,
ερεθίζοντας τη σκόνη, σημαίνοντας ίσως 
νερό κι αλάτι και γαλάζιο. Ίσως,
αλλά αισθητά πιο σκοτεινά, σχεδόν σιδερένια·

Όταν ο άνθρωπος αποτελεί σοβαρή ενόχληση, 
φεύγει, αδρανεί ή τον αφήνουν πίσω.
Τα υπόλοιπα είναι λεπτομέρειες βιαστικά επινοημένες, 
ώστε να κάνουν κάθε απόφαση αν όχι ευάρεστη, 
τουλάχιστον ανεκτή. Τό μαρτύριο αρχίζει πολύ αργότερα:
όταν και η απελπισία είναι πραγματική δυσχέρεια.

Κάποτε, οι σύντροφοι θα χάνονταν στο βάθος του ορίζοντα, 
αργά, σταθερά, επίμονα, μέχρι να μείνει 
μόνο ψύχρα και απόσταση: εκείνο το υπόλευκο 
εναιώρημα του χθες, κατάστικτο σαν ξεβρασμένο φύκι.
Ήξερα πως δεν θα τους ξανάβλεπα,
όχι τουλάχιστον πάνω από μιά λίμνη αίματος,
με το θάνατο να περιφέρεται στην ατμόσφαιρα,
να συμπλέκει φόβους και τρόμους αγνώστων,
να διαπλέκει την καχυποψία, την επιφυλακτικότητα, 
τη μοχθηρία που θησαυρίζει καθένας
αναγκαστικά ή τουλάχιστον αναπόφευκτα.
Ήξερα πως καμιά στιγμή αδυναμίας
δε θα επέτρεπε να ζητήσω ένα κουπί 
σε χρυσαφένια ακτή, καμιά εφηβική 
καταιγίδα δε θ' αναγνώριζε στο κενοτάφιό μου
τα ναυάγιά της, τα παιδιά 
δε θα έδεναν μικρά, αμήχανα σκυλιά,
ούτε οι βοσκοί μεγάλα, αποφασισμένα σκυλιά.
Δε θα σήμαινα καμιά αμμουδιά, 
σημαίνοντας κάθε αμμουδιά.

Δεν ήμουν Φιλοκτήτης· μόνος ήμουν!

Και θά 'πρεπε να ξαγρυπνήσω, 
να γνωρίσω τις βαθύτατες σκιές που κατοχυρώνουν το φως, 
λίγο πριν τελειώσει το φως, ν' ανασάνω 
την ανθρώπινη καχυποψία, την ανθρώπινη επιφυλακτικότητα,
την ανθρώπινη μοχθηρία στο μπλε βαθύ της νύχτας, 
ώσπου να μείνει ο κόσμος σκέτη δροσιά στους ώμους, 
σκέτη νυχιά στις κλειδώσεις.
Υπέθεσα πως σύντομα θα κυριαρχούσε το σώμα:
ένας θάνατος απλός, επίπεδος, ωχρός
κι η ζωή μου θα ξεχνούσε το βαθύ που ορθωνόταν
πάντα και πάντα πριν σκεφτώ καν ένα κύμα·
πολύ πριν, πολύ πίσω, λίγο μετά που είδα 
κι ένιωσα και τρόμαξα το θαύμα
να είμαι μιά λέξη που φτερουγίζει με λαχτάρα 
όταν ακούει τη λέξη της. 
Σκέφτηκα τα βράχια να κουβαλούν ανεπίτευκτα ριζώματα 
μέχρι τη θάλασσα, να οργίζονται κατάξερους θάμνους 
πάνω απ' το κύμα. Ήξεραν καλά 
το δρόμο τους και ξεχώριζαν για τον τρόπο τους:
πως να ενθέσουν στο φως ό,τι βαδίζει σ' έναν άντρα
κι ό,τι ξαπλώνει σε μιά γυναίκα.
Ό,τι κινείται στο χέρι που χτυπάει το θήραμα
κι ό,τι στέκεται στον τρόμο της φυγής.
Ήξεραν καλά από που γύριζε το κάθε σώμα,
όταν έφευγε για εκείνη την πήλινη θάλασσα
που είναι θάνατος από απελπισία, 
χωρίς ρούχα, χωρίς οπλισμό,
πίνοντας νερό κάθε τρίτη μέρα 
και τρώγοντας αλάτι κάθε δεύτερη:
η προσδοκία του τρομερού γαλάζιου, ήδη τρομερή.
Τότε κοιμήθηκα· ονειρεύτηκα μιάν ανθηρή αλαζονεία φύλλου. 
Μάταιος κόπος. Η απερίσκεπτη φτερούγα της πληγής μου
ανήκε οριστικά στο απροσπέλαστο: μιά επίμονη αναβολή, 
ένας ρόγχος πιο πέρα από το πουθενά·
κόκκινο, βαθύ, αιχμηρό, προς τα μέσα κι από μέσα.
Κάποιος φοβέριζε τον άνεμο μ' ένα κερί αναμμένο.
Μονολογούσε: «Όμορφη ήταν η μέρα όταν κυνηγούσαμε.
Λίγο μακρύτερα, οι κοπέλες λύγιζαν τις φτέρες των χεριών τους 
στο δροσερό αεράκι κι άφηναν το νερό να γράψει
τραγούδια σκοτεινά: μέσα, βαθιά, 
πιο μέσα, πιο βαθιά, στα μάτια του σκύλου· 
το θήραμα κόκκινο στην άκρη της γλώσσας,
δρόμος το ποτάμι και το πόδι γλώσσα ψαριού».
Μονολογούσε, αλλά δεν πήγαινε πιο μακριά 
απ' την καρδιά μου, μ' ένα κάρβουνο στο στόμα και μόνος: 
γεράκι σε δάσος, φίδι σε γκρεμό.
Ύστερα ήρθε το σώμα· νερό κι ανάσα· 
το νερό απαιτούσε κήπο κι η ανάσα φωτιά, 
μερικές λέξεις: δέκα δάχτυλα πόνο,
έναν τόπο: μιά κατοικίδια θάλασσα 
που έχασε το κύμα της κι έγινε χέρια,
δάχτυλα σπηλιές, νύχια βυθίσματα, 
τα πράγματα: κουρέλια ταϊσμένα αίμα,
τα γεγονότα: κραυγές μεγαλωμένες με σιωπή, 
σακατεμένα υποζύγια· δε σου προσφέρουν τίποτε 
και όμως εκβιάζουν έναν αφόρητο χειμώνα 
στη διάφανη αδράνειά τους.

Πού θα κατέφευγα, Στέφανε,
γενναίε Στέφανε, δειλό ερπετό του σκονισμένου θριάμβου;
Πώς θα σερνόμουν στην αρένα των επιχειρημάτων τους;
[Και λάκκος με λιοντάρια να ήταν θ' άλλαζε τίποτε;]
Τί θ' αντέτασσα στη βία των στόχων; 
Προτίμησα ν' αμφιβάλλω για οτιδήποτε καθαρό, 
ακέραιο, αρτιμελές. Προτίμησα, εγώ ο «παλικαράς» 
και «στρατηλάτης», να υποκύψω
στη ζέστα της σιωπής - πες την απάθεια αν θέλεις -
για να δείξω πως ο χρόνος φθείρεται 
απ' τον καιρό που υπάρχει χρόνος.
[Ψέματα, ψέματα: πως ο χρόνος 
παλεύει με τις ψείρες του
απ' τον καιρό που ενέσκηψε ανάμεσά μας 
η επιδημία της προσδοκίας]. 
Αποσύρθηκα· πρόδωσα είπαν· αποσύρθηκα, λέω, 
σέρνοντας, πετώντας, τέλος πάντων, 
αρνήθηκα να χρεωθώ ακόμη μερικούς αιώνες 
αθλιότητας, μόνο και μόνο επειδή θα λείπω.
Ό,τι δεν είναι γάγγραινα στη γλώσσα 
είναι ήδη αφόρητη πληγή.
Εξάλλου, όταν έχεις τόσο χρόνο στην εξουσία σου,
ο κόσμος μπορεί ν' αγαπηθεί από την αρχή 
ή να τον ξεχάσεις απ' την αρχή.
Τα νοήματα πεθαίνουν καθημερινά, ούτως ή άλλως· 
αποσυντίθενται απροσδόκητα γρήγορα. 
Δεν προλαβαίνεις να θάβεις. 
Η γη μυρίζει ασφυκτικά σιωπή. 
Τελικά, εμφανίζονται καινούργια. 
Τρίβονται αδέξια στα χέρια σου 
[χέρια προπάντων ο άνθρωπος, θυμάσαι;]
καταθέτουν στα πόδια σου την πείνα και τη δίψα τους,
την ορφάνια, την ισχνή αφοσίωσή τους.
Τα ταΐζεις την ίδια ένδεια που έθαψες χιλιάδες φορές. 
Όταν δροσίζει, κουλουριάζονται κοντά σου ικανοποιημένα.
Κάτι είναι κι αυτό, όταν έχεις τόσο χρόνο 
στη διάθεση της φθοράς σου.
Τί γνώριζα για την επίμονη χορδή της αστοχίας τους;
Πρόκειται ίσως για ακαριαίες επιτάσεις
εκεί που τίποτε δεν αντιστέκεται στον πειρασμό
[στον κορεσμό επίσης] 
εκεί που τίποτε δεν αξιώνεται το μέγεθός του, 
το σχήμα του, το βάθος, τη διαρκή ακύρωσή του,
αυτό που ήταν νά 'ναι και δεν είναι και δε θά 'ναι, 
δέκα αιώνες Αριστοτέλης να ματώσουν 
κι άλλοι τόσοι Μέγας Βασίλειος ν' αφορμίσουν 
μιά ψύχρα προς τα επάνω, μιά ζέστη προς τα μέσα. 
Πόσα δέντρα ρίζωσαν και φύλλωσαν έκτοτε; 
Πόση πέτρα αποχώρησε; Πόση άμμος δε μετρήθηκε;

Μιάν εικόνα περιφέρει ο άνθρωπος·
άδικα ταράζεται. Ο Άνθρωπος!

Μένει να πονέσουμε, σύντομα, σχεδόν τώρα.

Στέφανε, έτσι κι αλλιώς το μέλλον υστερεί, 
αναπτύσσεται και δοκιμάζεται.
Το παρελθόν σηκώνει όλο το βάρος της πραγματικότητας
που είναι φωτεινή σαν φύλλο και σκοτεινή σαν ρίζα
κι αιφνίδια σαν καρπός ή θάνατος.
[Τρομερή αξίωση να βρίσκεσαι εδώ κάτω ζωντανός!]
Ονειρευόμαστε μιάν ώρα που θα κλείσει 
τον ανοιχτό λογαριασμό κάθε ταραγμένης ώρας, 
στο χρυσοφόρο βάθος της απελπισίας.
[Απαράδεκτη αξίωση να βρίσκεσαι εκεί πάνω ιδιόκτητος!]
Αλλά, τί αγγίζει την ουσία του ριγμένου στη ζωή;
Η αποδοχή είναι εξίσου κενή με την απόρριψη·
η απόρριψη εξίσου κενή με την αποδοχή.
Η απόφαση δε σημαίνει τίποτε στο κέντρο της· 
δε χαράζει καμιά κατεύθυνση, 
δε διαγράφει καμιά δύναμη,
δε διαθέτει δύο πρόσωπα 
για να διαπιστώσεις το πρόσωπό σου:
σαν ελάφι στο δρόμο για την πηγή
ή σαν αλυσοδεμένος τρωγλοδύτης στο δρόμο για το φως.
Ο κόσμος είναι πια ένας θεμελιωμένος κόσμος.
Οι άνθρωποι γνωρίζουν ο ένας τον άλλον
κι όλοι μαζί τίποτε γαλάζιο ή πράσινο,
κόκκινο, λευκό και μαύρο λίγο πριν σημάνει χρυσάφι.
Ακολουθεί η σιωπή μιάς πίστης 
που την εγκαταλείπουμε και μας εγκαταλείπει,
ενώ οι μέρες συνεχίζουν ν' αντηχούν αμηχανία· 
αιώνες τώρα, αιώνες από τώρα.

Στέφανε, φονιά των ονείρων που κραυγάζουν ψυχή
με χίλιες λέξεις ορθάνοιχτες 
σαν στόματα πουλιών παγιδευμένων· 
Στέφανε, πουλί σαρκοβόρο 
πάνω στη βιασύνη των φτερών του,
τί καίριο θ' αποφασίζαμε 
σε μιά στιγμή αναιδέστατης αμηχανίας; 
Με όλες τις δυνάμεις μας θα τείναμε προς το άμεσο μέλλον,
το λιγότερο επισφαλές μέλλον, 
το περισσότερο κερδοφόρο μέλλον.
Για να δημιουργήσουμε, θα έπρεπε να ελπίσουμε,
να τείνουμε το χέρι και να βαδίσουμε. Σ' αυτήν την πορεία, 
οι πολυτέλειες του παρελθόντος θα καταντούσαν ανάγκες. 
Η πραγματικότητα θα έτρεχε να κρυφτεί, 
για άλλη μιά ακμαία φορά, σε ό,τι φαίνεται.

Μιαν εικόνα περιφέρει ο άνθρωπος·
άδικα ταράζεται. Ο Άνθρωπος!

«Μα, πρόκειται για τραγωδία!» θα μου πεις.
Ρωτώ, τί γνωρίζει από την πληγή ο δήμιος;
Την επιτυχή έκβαση μιας μέρας κουραστικής·
το πολύ ορισμένους ενοχλητικούς λεκέδες, 
την τύφλα του, την κώφωσή του, 
την πρόωρη άνοια των αναστεναγμών του 
γνωρίζει, αδελφέ μου! Τί θέλεις λοιπόν; 
Τον κόσμο κλεισμένο σ' ένα μεγάλο θολωτό οικοδόμημα,
γεμάτο σπηλιές κι άπλυτους στρατιώτες
και πεινασμένους αγρότες και αστυνομευόμενους είλωτες;
Πρέπει να μας συντρίψει, πρωί-πρωί, 
η ανάγκη της έκτακτης δραστηριότητας, 
σαν ένα μπρούτζινο αμόνι, πέφτοντας από τον ουρανό 
εννέα μέρες και εννέα νύχτες [συνεχώς]; 
Πρέπει να μας συνθλίψουν 
λιγότερο ομοιόμορφοι και αυστηροί κανόνες, 
επειδή οι περιστάσεις είναι κρίσιμες 
και η κατάσταση ρευστή και είμαστε αναγκασμένοι 
να βρίσκουμε μεθόδους νέες και αποτελεσματικές 
για να υπερασπιστούμε το θάνατο από γερατειά 
μπροστά στο θάνατο από νιάτα;
Μη χτυπάς τους βασιλιάδες παρά μόνο κατακέφαλα.
Αλλιώς ασχολήσου με την κοινωνονιολογία των θεσμών
κι άσε τους άλλους να σου φέρνουν το εργαστηριακό υλικό·
το αίμα βάφει μόνο στο πεδίο της μάχης.

Στέφανε είσαι ολότελα τυφλός;
Και βέβαια η τιμή της άγνοιας θ' ανέβει.
Δεν υπάρχει άλλη λύση. Είναι μιά λύση 
που προκαλέσαμε εμείς, οι «φωτισμένοι». 
Αυξήσαμε την τιμή της απορίας 
που τους προμηθεύσαμε, το ίδιο 
και την τιμή της επινοητικότητας.
Αγόραζαν την ακαθάριστη αλήθεια μας,
την επεξεργάζονταν και μας την επέστρεφαν 
εκατό φορές πιο ακριβή. Είναι νομίζω 
δίκαιο να πληρώσουμε επιτέλους 
περισσότερο για την αλαζονεία μας·
ας πούμε δέκα φορές φορές περισσότερο, με σιωπή.
Τί άλλο; Είσαι έτοιμος, μόλις τελειώσει η μάχη 
ν' αρχίσει η σφαγή; Ο στρατός 
να ψάχνει τους εξεγερμένους που κρύβονται,
να μπαίνει στα σπίτια για να συλλάβει 
όσους επιχειρούν να διαφύγουν,
οργανώνοντας αληθινές κολάσεις 
πίσω από κάθε θάμνο; Άμαχοι άνθρωποι 
να συνωθούνται στους φεγγίτες των υπογείων,
για ν' αδειάσουν τα όπλα τους φρουροί ερεθισμένοι
από τη μυρωδιά του ξένου θανάτου. 
Τόσοι νεκροί! Πόσοι δεν ξέρουμε. 
Άς μείνουμε στην αοριστία, 
για να είμαστε, όπως πάντα, ακριβείς με τα λεγόμενα
και άσχετοι με τα νοούμενα. Στέφανε, Στέφανε, 
στο αίμα πηγαίνει το τσακάλι, όχι το λιοντάρι. 
Λυπήσου λοιπόν τον εαυτό σου κι εμένα 
που ανησυχώ και δε λυπάμαι παρά μόνο τα δάκρυά μου, 
γιατί τέτοιος λάσπωσα τα χέρια του θεού.
Σε λίγο, ο ουρανός και η γη θ' αποχωρήσουν
στο τρεμούλιασμα μιάς φλόγας, χωρίς κερί, ούτε φλόγα.
Πού θα βρεθεί τόπος - πες μου αν μπορείς- 
για όσους φορτώθηκαν τόσο σκοτάδι; 
Ίδιοι με δαίμονες ή και χειρότεροι ίσως, 
θα καταντήσουν πρόσφοροι για κάθε είδους τιμωρία,
μέχρι να βγουν από την παλιά τους πλάνη
και να εξαγνιστούν στο φως της καινούργιας 
που θα ομολογείται παντού· στις πόλεις, στα χωριά,
στις γειτονιές, στις πλατείες, με εικόνες και σημάδια
και μορφασμούς· μόνον όχι με λόγια και έργα. 
Δε βλέπεις, Στέφανε, πως θα βρεθείς, 
άπιστος τη μέρα της πίστης και πιστός τη μέρα της απιστίας, 
υποφέροντας μιά δριμύτερη Κόλαση από εκείνους 
που δε γνώρισαν καθόλου Κόλαση; 
Η πρώτη σιωπή δική μου, η δεύτερη δική σου! 
Φύλαξε τους δρόμους της γλώσσας σου·
κάνε το στόμα φυλακή και κλείσε έξω τα θύματά σου.
Ένας κόσμος αποφασισμένος, δεν είναι κόσμος.
Ετοιμάσου! Έχεις να θερίσεις 
το παράπτωμα μιάς απέραντης ελευθερίας
που λέει γεράκι όταν τρέχει ερπετό 
και λέει φίδι όταν πετάει πέτρα.

Μιαν εικόνα περιφέρει ο άνθρωπος·
άδικα ταράζεται. Ο Άνθρωπος!

Έζησα ήδη αρκετά.
Θα μείνω με το σφάλμα της πληγής μου.
Τέλειωσα. Σέρνεται πάλι η ψυχή, την ακούω.
Δεν τρίζει, σφυρίζει. Δεν κρύβεται, κυκλώνει.
Με χρειάζεται, μέχρι να εκτίσει τον κόσμο.

 
Επειδή σ' αγάπησα, σαν όνειρο με αμέτρητες φωτιές
πίσω απ' τις ράχες των βουνών,
σου γράφω καίγοντας την τελευταία μου σπίθα·
εγώ, μιά πορφυρή, παράξενη φυγή, 
πυρπολημένη από ατέλειωτη λύπη.
Θυμάσαι; «Φεύγεις σαν ελάφι κυνηγημένο· 
αν γλυτώσεις σαν σπουργίτι θά 'ναι θαύμα!» 
Επιβίωσα απλά σαν άνθρωπος
αποφασισμένος να εκδικηθεί την αδικία της βαρύτητάς του.

Άρχισα να περιφέρομαι στην πόλη 
που θα φώλιαζα τη σκόνη της υπόλοιπης ζωής μου
και την υγρασία της υπόλοιπης ζωής μου.
Όλα μου έδιναν ταυτόχρονα μιάν εντύπωση
που θα ρίζωνε και μιάν άλλη που θα ταξίδευε συνεχώς.
Έβλεπα, κάθε μέρα, τα ίδια σπίτια και, 
καθώς ήξερα πως ήταν τα ίδια,
τ' αγαπούσα σταθερά με το ίδιο όνομα.
Ύστερα, ένιωσα πως είχα φέρει μαζί μου περισσότερα 
απ' όσα δάκρυσα ή δεν έφτασα ποτέ!
Πολύ αργότερα κατάλαβα πως ήσουν κοντά μου
ή πως ήμουν μαζί σου - από μιάν άποψη
το ίδιο κάνει· από μιάν άλλη κινδύνεψα να τρελαθώ.
Νόμιζα πως το σώμα μου δεν ταίριαζε με το δικό σου, 
ωστόσο τώρα ξέρω τί προσπαθούσε να ξεχάσει 
εκείνη η δίψα που άναβε μέσα μου, 
κάθε φορά που ξεδιψούσα άλλο σώμα.
Με είχα ξεχάσει στην αγκαλιά σου και καθώς
δεν σ' αγκάλιασα ποτέ, δεν ήξερα τί έπρεπε να θυμηθώ, 
ν' αναζητήσω, να πάρω πίσω ή να δώσω 
κι ας έμενα ένα τίποτε που δε σε πόθησε ποτέ. 
Κοιτούσα τον ουρανό - πόσο αίμα
σπατάλησα στις φλέβες μου για να ξεφύγω 
τα γαλάζια ψέματά του - κι αφηνόμουν να φτωχαίνω 
τη φτώχεια όλων. Μα είναι απίστευτο πόσο διαφέρουν 
οι άνθρωποι στον τρόπο που σκορπάνε τις ελπίδες τους.
Οι περισσότεροι αυτοσχεδιάζουν: φαντάζονται
ό,τι μπορεί να περάσει απ' το μυαλό τους,
προκειμένου να κρατηθούν στο ναυάγιο της εικόνας τους·
ορισμένοι αποδέχονται την κατάντια τους
σαν να την περίμεναν για να υπάρξουν επιτέλους 
ακέραιοι. Μετά ήρθε η φωτιά να κατοικήσει
τα σπίτια που δεν έκαιγαν οι ίδιοι 
από μιάν ανεξήγητη αυτοσυγκράτηση
ή μιάν εντελώς δικαιολογημένη 
αίσθηση ματαιότητας. Κι ενώ η πόλη 
γινόταν ακατάσχετη στάχτη
κι όσοι θυμούνταν ξαφνικά πως ζουν ακόμη
προσπαθούσαν να γλυτώσουν 
από το θάνατο το θάνατό τους,
εγώ κοιμόμουν μιάν αυλή γεμάτη τριαντάφυλλα.
Είχα γυρίσει σπίτι. Φύτευες δυό χέρια ευκάλυπτο,
κι ανάσαινα ένα στήθος απόγευμα
γεμάτο ψυχές εργατικές και τεμπέλικα μωρά.
Άνοιξες το βράδυ· φορούσα κατάσαρκα δροσιά 
γεμάτη τριαντάφυλλα απ' τη μικρή αυλή. Κατάπια
δυό γλυκόξινα κεράσια, όταν μ' αγκάλιασες...

Ξέρω πως ο γέροντας ευκάλυπτος
δεν παλεύει με τον άνεμο πια, 
μα ούτε εγώ με τα όνειρά μου.
Είμαι βέβαιη: η ψυχή πεθαίνει 
όταν χάσει την αυλή, που ονειρεύτηκε συχνά
από χαρά ή απελπισία, από έρωτα ή δειλία.

Συντόμευε! Δική σου!

Ξένος σε ξένο τόπο τί να πω και τί να κρύψω,
κυκλωμένος από την καχυποψία;
Πες μου. Τουλάχιστον εσύ
κάτι θα ξέρεις παραπάνω 
γι' αυτό το απίστευτο λαγούμι,
που μυρίζει ανθρώπινο αίμα όταν βρέχει,
και μυρίζει βροχή όταν ματώνει.
Μίλα ή σβήσε μόνος σου· να λείπουν
θαύματα και μαγείες και κόλπα!
Φύγε απ' το δρόμο μου· τραβήξου!
Μπορώ να τρεκλίσω το δικό μου σκοτάδι.




Πάρε μαχαίρι κόψε με και ρίξε τα κομμάτια μου,
			          μάτια μου!
	και ρίξ'τα μέσα στο γιαλό.
Απ' τη στιγμή που μ' άφησες τον κόσμο αυτό σιχάθηκα,
				           χάθηκα
	και δεν ελπίζω πια καλό.

Αν βάζεις τώρα τ' άσπρα σου και τα μαλαματένια σου,
		         	    έννοια σου,
	θαρθεί καιρός που θα θρηνείς,
που θα σταθείς στο μνήμα μου να πεις ένα παράπονο,
				      κι άπονο
	θα μ' εύρεις όσο κι αν πονείς.

Πάρε φωτιά και κάψε με κι αντάμα με τη στάχτη μου
				τ' άχτι μου
	μες στα πελάγη να σκορπάς,
να μη σε βρει το κρίμα μου, μαργιόλα μου Ηπειρώτισσα,
				       ρώτησα
	και μού'παν άλλον αγαπάς.




 

Στης άνοιξης το ξύπνημα, γλυκοφιλιώνται πέρα
με τα μενεξελιά βουνά τα ζαφειρένια ουράνια,
κρόκους μακριά στο πέλαγος σκορπίζει η πλάνα ημέρα,
οι κάμποι, οι κήποι ολόανθοι γιομάτοι είν΄ περηφάνεια.
 
Ανοίγουν τα τριαντάφυλλα και στο γλυκόν αέρα
πλούσια τα μύρα χύνουνε τ΄ αγνότατα λιβάνια
δροσολουσμένα απ΄ την αυγή, του ηλιού τη θυγατέρα,
θα πλέξη τα ο ξανθός βοσκός στη λιγερή στεφάνια.
 
Στης άνοιξης το ξύπνημα, τα πάντα αναγαλλιάζουν,
τα λούλουδα οι τρελλές ψυχές ακόλαστα αγκαλιάζουν,
τούτο γελά, εκειό γέρνει εκεί σαν κόρη ντροπαλή,
 
κ΄ εμένα ξένο επιθυμιά φλογίζει στα βελούδα
των κάμπων της πατρίδας μου ν΄ αφίσω ένα φιλί,
γλυκοπερνώντας φτερωτός τα μάκρη ως πεταλούδα.-
 
Ο Νουμάς, Τόμος 4, αρ. 223 (1906), σ. 7.
 
Ο ερωτευμένος βοσκός
 
Πάνου στη χλόην, ολόλευκοι που την πλουμίζουν κρίνοι,
σε ρέμα πλάι που απ΄ τα βουνά δροσάτο κατεβαίνει,
γυρμένο το βοσκόπουλο χίλια τραγούδια χύνει,
λαλώντας τη φλογέρα του την πολυαγαπημένη.
 
Μα τώρα τι γλυκούς σκοπούς που χύνει στον αέρα
κι αντιλαλούνε τα βουνά και τα λαγκάδια πέρα.
Τις φεγγαρόλουστες βαθειές νύχτες του Απριλομάη
γλυκότερο το ερημικόν αηδόνι δε λαλάει.
 
Α, τη βοσκούλα τραγουδά τη μαυρομάτα τώρα,
στου ροδισμένου δειλινού που εψές τη γλυκειάν ώρα
στη στράτα συναπάντησε που στο χωριό παγαίνει,
 
και κει δειλά στη μοναξιά, κοντά στην κρύα-βρύση
στο μάγουλό της τρέμοντας πρώτο φιλί έχει αφίσει,
α, τη βοσκούλα τραγουδά την ερωτοπλασμένη.-
 
Ο Νουμάς, Τόμος 5, αρ. 231 (1907), σ. 7.
 
Ωδή σε παρθένα
 
Η άνοιξη πέταξε
με τ΄ άνθη, τα μύρα,
ξερόφυλλα γύρα
πικρό λεν σκοπό·
η άνοιξη πέταξε
χωρίς καν να μάσω
μια βιόλα ένα ρόδο,
ένα άνθι απαλό.
 
Θυμάμαι στους κήπους
τα κρίνα, τα ρόδα,
θυμάμαι που ευώδα
το γιούλι τερπνά·
μακριά τα θωρούσα
λαμπράδες να χύνουν·
μα εφώλιαζε θλίψη
στην έρμη καρδιά.
 
Σαν κρύο φθινόπωρο
στη θύρα μου διάβηκες,
με πόνο πού μ΄ άφηκες
είσαι η άνοιξη, εσύ;
των κρίνων των κόκκινων
τη λάμψη εσύ χύνεις
και αρώματα δίνεις
στην άρρωστη αυγή.
 
Στα δάση παγαίνεις
δεντρά να ξυπνήσης;
την πλάση να ντύσης
με ρούχα απ΄ ανθούς;
μαζί σου θα τρέξω
ανθούς ν΄ ανασταίνης
κ΄ εμέ να με ραίνης
με κρίνους αγνούς.-
 
Ο Νουμάς, Τόμος 5, αρ. 238 (1907), σ. 4.

 
Κοιμήθηκα στον κάμπο νύχτα
περιμένοντας τον αέρα.
Γλιστρούσαν τα νερά στο ρέμα —
το παγωμένο φως στο κορμί μου.
Αυτό που χάθηκε στον ουρανό
δεν ήταν το φεγγάρι, δεν ήταν τ’ όνειρο.

Τούτη η νύχτα ξέρει να σωπαίνει.
Η τραγική νύχτα που σε δένει στο χώμα,
σ’ άλλον κόσμο οραμάτων.

Όμως, εδώ όλα αποχτούν
μια απουσία πολυσήμαντη.
Μια σιωπή που απλώνεται τυραννικά
—μυστικό νόημα—
και νιώθω εντός μου να συντρίβεται
η χαμένη συνείδηση του κόσμου.


Τα μάτια σου.
Κατεβαίνει ένας χειμώνας
με πάγους και νεροποντές.
Ερημικά κοιμητήρια γδύνονται
την σκόνη και τα ξένα βήματα.
Βροχή – αίμα των άστρων και των λουλουδιών,
αίμα του σώματος.

Τα μάτια σου σκαμμένα τείχη –
περνάει ένας αλλότριος στρατός.
Το ρίγος του αέρα πάνω από τη θάλασσα.

Σβησμένες οι ρυτίδες μες στο μέλλον.
Η νύχτα σπαράζει στο άδειο φέρετρο
πηγαίνοντας βαθύτερα απ’ το φως,
θαμμένος ουρανός στο χώμα,
βούισμα του χρόνου μέσα
στο άδειο κρανίο της ακτής,
αντιφέγγισμα από φύκια
που γίνονται κεριά να φέξουν
τα υπόγεια ρεύματα και τα σκοτάδια.

Τα μάτια σου.
Γεμάτα θάνατο κι επιδημία. 


Ι

Τα βουνά.
Ανοίγει το γαλάζιο ρήγμα — μαρμαρυγή.
Οι αστέρες συντρίμμια των πάγων.

Εντός μου 
ο λυγμός των δασών.
Τα σπασμένα δέντρα
στην αρχή του φωτός.
Οι αντίλαλοι ενός κόσμου που χάνεται
σε κρότους κρυστάλλινων τυμπάνων.

ΙΙ

Χρόνια.
Το καλοκαίρι στο χάος —
άρωμα παλιού βιβλίου.

Με μια μικρή πόλη στα μάτια
εκεί — που σβήνουν 
τα δυσμικά μας όνειρα.
Είμαστε μόνον
η σύγχυση των προσώπων.
                 
ΙΙΙ

Άρματα δρεπανηφόρα.

Ληστές των πλανητών,
ρωγμές των υδάτων —
η μάχαιρα στις φλόγες.

Το πρόσωπό μου 
βορά των λύκων.

IV

Η πολιτεία — φλόγα και μάρμαρο.
Παιδί, εμβατήριο.
Ιστορία, σύννεφο.

Οι άνθρωποι — σώματα λιγνά.
Στην πτώση, στο χώρο, στη μοναξιά.

Μετά τον θάνατο της μουσικής,
σιγεί ο ήλιος.


Εκατομμύρια τόνοι καμένο καύσιμο
για τα βιβλία, για τις στατιστικές και την Κλειώ,
την αγέλαστη βασίλισσα του παπύρου.

Σε μερικούς αιώνες θα ’χουμε γεμίσει τον Γαλαξία
με είδωλα αόμματα και αόρατα ταμ ταμ.

Ίσως κάποια μέρα ο χρόνος
να μην είναι πλέον μια υπόθεση
και κάποιος να διατυπώσει τον ορισμό του,
να ξεσκονίσει ξεχασμένα θεωρήματα
στέλνοντας τη μισή Ιστορία στην Προϊστορία∙
να εφεύρει ξανά τη φύση,
δημιουργώντας μιαν αλλόκοτη πανίδα
από μαγνητικά τέρατα και φωσφορούχα κατοικίδια∙
να στήσει έναν καινούριο Ζωδιακό
με κεραίες, καμπάνες και φτερωτά αστρόπλοια,
προβλέποντας το τέλος του τέλους ή απλούστερα
να βρει τον μαθηματικό τύπο της μνήμης και της λήθης,
να μαρμαρώσει τη ροή,
να κάνει ορατή την τέταρτη διάσταση.

Μου φτάνει η παραλία∙
το σύννεφο που κόβει τη Σελήνη∙
το φόρεμά της πάνω στα νερά∙
ο τρούλος τ’ ουρανού – κι απόψε γεμάτος
με ασημένια ιδεογράμματα∙
ο καταπέλτης των άστρων.


42

Χρόνια του διώκτη,
του χωροφύλακα∙
σκοτάδι,
πισσωμένες συνειδήσεις.

43

Κουρέλια,
σημαίες,
φωνές.
Χαράζει ένα φως από μολύβι.
Εδώ οι άθλιες καταθέσεις,
τα άθλια κειμήλια.

44

Έκπτωτος ο «ακαριαίος».
Ο μηδέποτε τύψας,
ο ακραιφνής θλιβερός,
ο επιζήσας.

45

Η πιο μεγάλη πράξη σήμερα:
να κοιτάς τον ορίζοντα,

46

Όλα τα στρόγγυλα
κατρακυλούν.
Όλα τα κόκκινα 
μαδούν.
Μας κατέχει το γκρίζο.

47

Άστρα.
Ψάρια του φεγγαριού
μέσα στον ύπνο.

48

Τώρα με νοιάζει μόνον
ό,τι μου καίει τα μάτια.

49

Απ’ τη φωνή στη λέξη,
απ' τη λέξη στην πρόταση
κι από κει στα λόγια
που σε μαθαίνουν να ξεχνάς.

50

Είπαμε πολλά.
Τα είπαμε όλα.
Θα φάμε χαρτιά.
Θα πούμε κι άλλα.
Τίποτε δεν τελειώνει.
Όλα αρχίζουν.
Παντοτινά.


Πρώτη νύχτα του χρόνου.
Φέγγει η βροχή στο μεταλλείο
και σαν σβησμένη μαγνητοταινία ξετυλίγεται η σιωπή.

Απόψε δεν θ’ ακουστεί το χτύπημα στην πόρτα
και δεν ξέρει κανείς
αν στάζει αίμα, σκοτάδι ή παριζιάνικο άρωμα
πάνω στους απολογισμούς,
τους ισολογισμούς
και τις εκθέσεις πεπραγμένων.

Το πολύ πολύ να υψωθεί ένας μονόλιθος
μέσα στον κυβερνοχώρο,
και προτού χαράξει η αυγή
κάτι σαν υποψία να περάσει
από το ξύλινο μάτι του φρουρού
εκείνη ακριβώς τη στιγμή
όπου για ένα δευτερόλεπτο
ξεχνάς ποιος ήσουν και ποιος έγινες.

Κανείς δεν κατάφερε να μάθει τη γραμματική του φωτός,
την αρχιτεκτονική των ειδώλων καθώς προσπερνούν
γέφυρες, αυτοκίνητα, νερά του αέρα,
θραύσματα της ερήμου που σκεπάζουν με χρυσόσκονη
πάρκα φασματικά
και τριαντάφυλλα μαρμαρωμένα στον πάγο και το χιόνι.

Έτσι λοιπόν:
από το σημείο μηδέν στο έτος μηδέν.

Με την πυξίδα κολλημένη πάντα στον Βορρά
και τις εικόνες σου βορά του ανέμου,
τη σιδερένια ταυτότητα κρεμασμένη απ’ το λαιμό,
τις πεταλούδες τής βροχής
να πέφτουν νεκρές μπροστά στο τζάμι.

Κόκκινη στάχτη∙
γκρίζα φωτιά.

Είναι αργά, Κασσάνδρα.


Ξερή, αφανισμένη πεδιάδα.
Άσπρος ουρανός και το φως αρμενίζοντας
μέσ’ απ’ τα φύλλα φεύγει για τα δυτικά.

Ήρθατε και δεν σας γνωρίσαμε.
Με το φόβο και την αναμονή,
με τη στενή καρδιά μας.

Ακούμε τον ήχο του ανέμου,
τον αντίλαλο του χρόνου στο βουβό παρόν.

Γραμμές κάθετες, γραμμές οριζόντιες,
δύσκολη εποχή.
Αν ανοίξουν τα σύννεφα, θα λάμψει ο πάγος.

Περασμένα μεσάνυχτα γυρίζω στο σπίτι μου,
ο αέρας κυνηγάει τους ίσκιους,
η σιωπή περιγράφει το φόβο,
το σκοτάδι ξηλώνει τη σκέψη.

Η καρέκλα, το σάπιο τετράδιο,
έξω κινήσεις χωρίς ειρμό –
ανασφαλείς, οικτίρμονες, κενόδοξοι.

Κάνει κρύο σ’ αυτή την τρύπα.
Το σεληνιακό σου μάτι φωτισμένο,
η θάλασσα από μαύρο ασβέστη,
επίμονα ζώα μες στο κεφάλι,
κίτρινα ρολόγια τρελαίνουν το χρόνο.

Με το πρώτο ΚΡΑΚ δεν υπάρχουν ήχοι,
γέμισε ο κόσμος σφαίρες και περίστροφα,
γι’ αυτό κι η κάθε τρύπα αναγγέλλει ένα νεκρό. 


Τι κάνω εδώ
κοιτώντας το άδειο ποτάμι.

Παλιώνει και σκουριάζει το φως:
το μέγα σκάνδαλο.

Χαρτιά κυκλοφορούν
στα ύψη των κτιρίων.
Θ’ απλώσουν οι άνθρωποι μια εφημερίδα
να σκεπάσουν τον ήλιο.

Το φως δεν εστιάζεται∙
καίει το νερό.
Αστράφτουν τα έντομα.

Τυφλά δάχτυλα,
ρυάκια του καιρού.


Απότομα ήρθε σήμερα το φως
Κοιτώντας από τούτη τη διαγώνια τρύπα
η άσφαλτος μες στα σκουπίδια
και τους καπνούς.

Εσύ στο δάσος
μ’ ένα μαγνητόφωνο,
με τα καμένα σου φτερά,
σηκώνοντας ψηλά τα μαύρα λάφυρα.

Σ’ αυτά τα βρόμικα παράλια
το κρύο παγώνει τα δάκρυα.
Σαπίζουν φύκια,
ξεβάφουν ουρανοί,
η θάλασσα γερνάει.


IΙ

Κάποιο πρωί θα ξυπνήσουμε δίχως πρωί,
θα μπούμε από τη μια στην άλλη νύχτα.
Στα όμορφα χρόνια που θα ’ρθουν,
κάτω απ’ το παλιωμένο δέρμα
τα τρίμματα μιας ανάμνησης που αναβοσβήνει.

Είναι παράλογος ο θάνατος
και πιο παράλογη η πράξη που τον αποφασίζει,
όμως το συμβόλαιο πρέπει να τηρηθεί,
το γερασμένο σύμβολο μιας παλιάς γιορτής
που κανείς πια δεν τη θυμάται.

Η ζωή που χρεώνεται στους άλλους
είναι μια σκοτεινή κυψέλη,
ένα φως που μαυρίζει αργά,
όπως τώρα που μες στις εποχές μας χαιρετάς
χωρίς καν να σαλεύεις τα μάτια.

Μ’ ένα φονικό μυαλό,
με μια δαιμονική εξίσωση,
στην απόλυτη σιωπή που δοξάζει τον Άδη
το τελευταίο ξόρκι ατελέσφορο
κι εσύ σ’ ένα τενεκεδένιο τοτέμ φυλακισμένος.
Πάνω απ’ τα δέντρα το φεγγάρι
κι από το βάθος τ’ ουρανού ο Μινώταυρος,
το αθάνατο φίδι,
ο χρησμός που διαβάστηκε ανάποδα,
και στη σιωπή 
ο πάπυρος που ξεδιπλώνεται –
ένα παλίμψηστο η ζωή σου.

Με σίδερο και φως ύφανε η Θεά
το μαυσωλείο των άστρων,
το άφωνο ανάκτορο με τα τυφλά παράθυρα,
κι οι τέσσερις πλευρές του να κοιτούν τις εποχές
που λαχταρούσες τόσα χρόνια ν’ αγγίσεις.




Στην πρώτη δύσκολη νύχτα 
χωρίς διαφάνειες, σκάβοντας το αδύνατο,
χωρίς καν μια υποψία παρουσίας,
ακουμπώντας στο χώμα,
αυτοί που ήρθαν χθες
μπορεί κι αύριο
από την ίδια ερημιά να σε κοιτάζουν.

Κανείς δεν σε ξέρει.
Μέσα από την κρύα στάχτη,
τον αβαρή καπνό,
κολυμπώντας σ’ ένα ουδέτερο μελάνι
ζητάς μια πρόφαση,
ένα σημείο αναγνώρισης –
κι η πόλη να καθρεφτίζεται στο τζάμι.

Τώρα είσαι μόνος παρ’ όλα τ’ αστέρια.
Κάτω από το καμπύλο φως της λάμπας
πέφτει μπροστά στα μάτια σου καμένο σκοτάδι.
Κανείς δεν το βλέπει. Κανείς δεν ξέρει γιατί
πέφτει μαύρη πάχνη από τον ουρανό
κι εσύ γιατί αυτό το άχρηστο υλικό
το ονόμασες κόσμο.


Σ’ ένα μικρό δωμάτιο με χαμηλό ταβάνι...
Έξω ένας μελανός αέρας γδέρνει την πόλη.
Έρχεται ο άλλος χειμώνας
γεμάτος αγκάθια και ξερόχορτα
και το λάθος παιγμένο τραγούδι.

Ραγισματιά στο χθες,
βραχνό τρέμισμα ήχου το μεσονύχτι,
το λερωμένο παράθυρο,
ο τσαλακωμένος ουρανός.


Ο χωματόδρομος μ’ έβγαλε στην παραλία
εκεί που ο γερανός σήκωνε την εκκλησία
και την άφηνε να πέσει στα νερά.

Ήρθα να ξαναβρώ την αδελφή μου τη Σίβυλλα
με τον μαύρο χιτώνα και τα πέτρινα χείλη,
το νούφαρο που με πήγε 
από το ποτάμι στη λίμνη
κι από κει στη θάλασσα,
τη γυάλινη σκιά του 1959.

Χορδές φωτός, καλώδια της λησμονιάς,
η κουκουβάγια, η δεκαοχτούρα και ο νυχτοκόρακας
κι η νύχτα που έφερνε τον ήχο του χαλκού
από τον προηγούμενο αιώνα. 

Στα μάτια της γάτας διάβασα
την ημερομηνία και την ώρα της αναχώρησης
κι είδα να περνούν για μια στιγμή
ο ιερέας, ο γόης κι ο μαστιγωμένος μάντης
κυνηγημένοι από προϊστορικά σκυλιά.

Έλαμπε ψηλά στον ουρανό το χιόνι του Γαλαξία
κι ανάμεσα στα πεύκα διέσχιζα το ημίφως
που χωρίζει το παιδί από τον άντρα. 

Όμως τα θυμόμουν όλα σαν να ’ταν χθες.
Κάπου εδώ θα φωσφορίζει χαμηλά στους θάμνους
το ρολόι του κοραλλιού
και πάνω στο γέρικο πεύκο θα ’χει μείνει η χαρακιά
που σημαδεύει την καταπακτή των κυμάτων
κι εκείνο το κόκκινο άστρο 
στο μέτωπο της Χίμαιρας.

Ανέβηκε ένα άλογο στον ουρανό
κι έσβησε τ’ άστρα με τα φτερά του.

Είδα τους βράχους του ανθρακίτη
στην είσοδο του λιμανιού,
τις μολυβένιες αλυκές μέσα στα βρύα.

Ήμουν σε λήθαργο∙ κι ήρθε μπροστά μου
η αγέννητη σκιά μου.

Σε ποια γλώσσα να μιλήσω μ’ αυτό το φάσμα,
ανταύγεια του θανάτου που έπεφτε στα μακρινά σπίτια,
στους κοιμισμένους κήπους και το φώσφορο των βυθών;

Γιατί απόψε ήμουν ο πιο μόνος άνθρωπος στον κόσμο
κι η θάλασσα κατάπινε την αιωνιότητα
όπως ο άνεμος τρώει την παραλία και τη σκόνη
στα σταυροδρόμια και τις ερήμους του ματιού.

Με το χέρι να ψάχνει τις στάχτες της Σελήνης,
με το φως που φυλακίζει η θάλασσα στα σπλάχνα της,
με τα μάτια μισόκλειστα βούλιαζαν στα νερά 
οι ναυαγοί του ανέμου.

Εκεί που ραγίζει ο καθρέφτης σκοτεινιάζει το φως,
το μαύρο διαμάντι καίγεται στο κέντρο της φωτιάς
και βαθιά, σαν ήχος χιλιοτρυπημένης εικόνας
ακούγεται ο τρυποκάρυδος, ο γιος της Πηνελόπης:

«Ποτέ δεν είχαμε δικό μας έναν τόπο αληθινό,
ποτέ δεν είχε φωνή το ημίφως».

Μόνον οι άλλοι ξέρουν ποιοι είμαστε.
Εκείνο που εμείς μαθαίνουμε 
είναι ό,τι δεν είμαστε κι ό,τι δεν πρόκειται να γίνουμε ποτέ,
όμως τι άλλο είναι η συντριβή
από ’ναν άνθρωπο γονατισμένο στην άμμο;
Και τη σποδό της νιότης τους
ποιος τόλμησε ποτέ να τη συλλέξει;
Ποιος σκέπασε την κεφαλή, τα μάτια, την καρδιά
με το νερό και με τη στάχτη;

Στη λάμψη του καραβιού που έστριψε στον κάβο
είδα για μια στιγμή να περνάει η προηγούμενη ζωή μου.
Βάζα με ξεραμένα τριαντάφυλλα,
ημερομηνίες που κιτρίνισαν,
γράμματα χωρίς αποστολέα,
η κίνηση του χεριού μέσα στα χόρτα του ύπνου,
σκουριασμένα κειμήλια,
λογιστικά βιβλία από εταιρείες που δεν υπάρχουν πια.

Ο κόλπος κλείδωνε τη θάλασσα σαν χειροπέδη.



Σταματώ.
Μες στο αργό φως τίποτα δεν κινείται
Η μέρα άσπρη και παράλυτη

Θυμάμαι τα μεθυσμένα μάτια τη νύχτα,
τη μουσική που έρχεται κομματιασμένη,
σπασμένη στο πρώτο ανέβασμα της μνήμης.
Ο οίκος του πατρός μου πνιγμένος
στην τσουκνίδα και στ’ αγριόχορτα.

Οι φίλοι φυτεμένοι σ’ άγονα χώματα
μες στον αργό τους θάνατο επιζούνε.
Άλλοτε ωραίοι, διασκελίζοντας το φως,
πρόσωπα απέναντι στον άνεμο,
μάτια που κυματίζαν, ανοιχτά πανιά,
περνούν σκυφτοί μέσα στο χρόνο.

Ο χρόνος ανεβαίνει λασπωμένος,
φορτωμένος αμαρτίες άλλων,
σκληρά πατήματα στην άσφαλτο.
– Αποφασισμένος. Η λάμψη
σκίζει τα μέτωπα, τα στενά μάτια.
Τώρα
πυροβολούν μπροστά∙
τα μάτια τους

Τρυπούν το πρόσωπό τους.
Βγαίνουν μέσα από την απόσταση
οι οπλισμένοι νεκροί, οι αφημένοι,
ένα άσχημο φως διαγράφει κινήσεις
βαθιά στο σκοτεινό μέλλον...
Οι άλλοτε ωραίοι

Εδώ. Ριγμένος. Δεν ακούγεται
ο κρότος της μέρας. Δεν τρίζουν
τα βήματα της μνήμης.
Το φως περνάει από το παράθυρο
και μου τρυπάει το δέρμα


Τα μάτια σου είναι δυο φωτεινές κοιλάδες
τώρα που δεν τα θολώνει ο πυρετός.
Λευκά πουλιά πετούν στον ουρανό τους.
Τα μάτια σου πλημμύρα της αυγής –
στην κοίτη τραγουδούν ποτάμια.

Τις μέρες του πυρετού τα φανταζόμουν
σ’ έναν κήπο θανάτου, να λάμπουν
ανάμεσα στ’ αγκάθια της νύχτας
τρύπια από σαρωτικούς ανέμους
τα μάτια σου –
αλλάζουν μέσα μου την κίνηση του χρόνου.

Τα έβλεπα στο παγερό πρωινό
κι εσύ αντίστροφα στο θάνατο.

Α, τα μάτια σου,
τα μάτια σου
δυο άσπρα πλοία
στην τρικυμία των δακρύων μου
κι η καρδιά μου
πιο λαμπερή κι απ’ τ’ άστρα.


Ο Μάρτης φέρνει παγωμένες φωτιές.
Στο άνυδρο φως με βυθίζει ένας
γερμανικός χειμώνας.

Η Άνοιξη είναι μια ορχήστρα χρωμάτων
κι εγώ ο σκοτεινός θεατής
άγνωστος μέσα στο πυκνό ψύχος,
παρατηρώντας την επιδρομή της εσπέρας
στα οροπέδια τ’ ουρανού.

Η Άνοιξη είναι το αίμα των ποταμών
που ορμούν με τη μανία της νιότης μου –
ο θάνατος στην εκτυφλωτική ορμή του.

Η Άνοιξη είναι ένα εμβατήριο τίγρεων
που κομματιάζει το μυαλό μου
καθώς ανθίζει το ατσάλινο φως.



Δεν είναι τόσο μακριά ο καιρός
που ’γιναν όσα και σήμερα συμβαίνουν,
κανείς δεν πήρε ποτέ την ευθύνη
για τις ατέλειες του χρόνου –
ποιος θα εισπράξει την ύβρη και ποιος τον έπαινο,
τι έγινε κι ανέβηκαν στα ύπατα αξιώματα
άτομα χαμηλής ευφυΐας,
νάνοι και γίγαντες και κοινοί απατεώνες
έτοιμοι ν’ αρπάξουν την αμοιβή
για τα έργα των άλλων.

Η εποχή των μέτριων είναι το τίμημα της δημοκρατίας,
αφού πια κανένας δεν νοιάζεται
για το πόσο οξύμωρη φαντάζει
η κατά συνείδηση ανοησία,
η παράνοια του δημαγωγού,
το χαμόγελο του ψεύτη,
και να που τώρα εγώ
γράφω σ’ ένα απολύτως ξένο ιδίωμα
γι’ αυτό το ψευδεπίγραφο σήμερα
αναπνέοντας μαζί με το καυσαέριο
το μονοξείδιο εξοφλημένων ιδεών. 

Φτάσαμε να ταυτίζουμε
την παραφορά με την παραφροσύνη,
κι αφού η ανοησία εκμαυλίζει
ακόμη κι όσους υπήρξαν αφελείς στα νιάτα τους
αλλά παρέμειναν όρθιοι στα γεράματα
κοιτάμε που παρελαύνουν τα φαντάσματα
μαζί με τους νεκρούς άλλων πολέμων.

«Κατεργάρη, τι κρύβεις στο χάρτινο καπέλο σου;»
ρώτησε η Κοκκινοσκουφίτσα τον Κακό Λύκο.
«Κρύβω τη γιαγιά σου, κρύβω τον καλό σου,
τη μικρή σου κούκλα και το νυφικό σου,
κρύβω τη νεράιδα και την κακιά μάγισσα,
κρύβω το μέλλον και κρύβω το παρόν,
κρύβω την καραμέλα που θα σε φαρμακώσει,
το βάτραχο που βάτραχος θα μείνει
και πρίγκιπας δεν πρόκειται να γίνει.»

Στο λήθαργο των σκουπιδιών,
στην Ατλαντίδα του ρακοσυλλέκτη,
τι είναι ψέμα και τι αλήθεια το ξεχάσαμε,
ρηχοί, επιλήσμονες κι υστερόβουλοι
σαν δαρμένοι σκύλοι έξω από τ’ ανάκτορα
που περιμένουν να τελειώσει το συμπόσιο
για να ορμήσουν στ’ αποφάγια.


Είχαν τα πάντα σταματήσει, 
άφωνα τα ραδιόφωνα και παγωμένες οι σειρήνες,
στο αεροδρόμιο το χιόνι
σκέπαζε το διάδρομο προσγείωσης,
δεν ήταν κανένας να φανεί,
κανείς δεν περίμενε κανέναν.

Στις αίθουσες αναμονής αυτοί που θα ταξίδευαν
δεν θυμούνταν πια τον προορισμό τους,
σβησμένα τα γράμματα στα εισιτήρια,
αράχνες σκέπαζαν τους πίνακες των πτήσεων,
τα γένια τους είχαν μεγαλώσει και σέρνονταν στο πάτωμα,
στα εστιατόρια και τα μπαρ
το προσωπικό κοιμόταν πάνω στις καρέκλες.

Το πρόσωπο της Ωραίας Κοιμωμένης
είχε χάσει πια το χρώμα του,
θάμπωσε το αλάβαστρο της νιότης της
κι εκείνη δεν θα μάθαινε ποτέ
πως το βασιλόπουλο ήταν εδώ και χρόνια πεθαμένο.

Εφημερίδες μιας άλλης εποχής
κιτρίνιζαν απούλητες στα κιόσκια
με πρώτο θέμα το θάνατο κάποιου λαοφιλούς δικτάτορα
που τον εκτέλεσαν οι συγγενείς του.

Τα λεωφορεία και τα τρένα
σκούριαζαν παρατημένα στους σταθμούς,
κάργιες είχαν στήσει τις φωλιές τους στα παράθυρα
και στο μαυσωλείο της πρωτεύουσας
με παγωμένα μάτια πίσω από τις προθήκες
τα ερπετά της αυτοκρατορίας.


Η πόλη βυθίζεται στον κάμπο. Τη σκεπάζει ένα λεπτό χνούδι υγρασίας και γύρω λόφοι. Ο ουρανός είναι ψηλά, ένα μακρινό σύννεφο επιμένει πάντα μπροστά στον ήλιο.
Η πόλη μου είναι ένα πεθαμένο χέρι, θαμμένο στην παγωμένη σκόνη, με τα δάχτυλα να εξέχουν άσπρα κι ακίνητα και τον κομμένο αγκώνα με το κρυσταλλωμένο αίμα. Χίλια χρόνια που κόπηκε από κάποιο κορμί το χέρι τούτο, απλώνει τα δάχτυλα και παγώνει το φως και γίνεται ασήμι και θάνατος, φαρμάκι και χιόνι.

Εδώ με ξέβρασαν τα πλατιά ποτάμια
κι ένιωσα να μου διαπερνούν το κορμί
εκείνα τα πέτρινα ξίφη που φυτρώνουν
ανάμεσα στα ξερά λιθάρια και ν' αγκυλώνει
την καρδιά μου το μπρούντζινο μισό φεγγάρι
στις κορφές.

Και το κίτρινο αίμα των ίσκιων να κυλάει στους δρόμους, να λερώνει τα πάρκα, να μολύνει τα μικρά. Έμαθα να μιλώ στο σκοτάδι. Ένας άλλος κόσμος είχε γεννηθεί μέσα σ’ αυτή τη σιωπή κι οι στενοί δρόμοι αποκτούσαν τη δική τους αλήθεια. Τα μάτια είχαν χαθεί σ’ ένα μεγάλο μαυσωλείο, ήταν ακίνητα, χωρίς χρώμα στη χλωρή υγρασία των τοίχων, βυθισμένα στο κίτρινο αίμα των ίσκιων που σάλευαν γύρω με την επίκληση όσων έχουν για πάντα χαθεί και περιμένουν εκδίκηση απ’ το μέλλον.
Η πόλη μου μ’ ακολουθεί παντού. Είναι ένας νεκρός χιλίων χρόνων που βαλσαμώθηκε στη μνήμη απλώνοντας το κίτρινο αίμα του και τη σιωπή του.


Η φυγή

Έφυγα μ’ ένα ρούχο που δεν γνώριζα. Ήταν ένα ξένο δέρμα πάνω στο δικό μου. Μα στην καρδιά μου είχε συντριβεί το φάντασμα του Οδυσσέα, δεν είχα το βαρύ φορτίο της μνήμης, μόνο ένα πεσμένο σπίτι με τραβούσε γι’ αλλού.

Η σιωπή σε μαθαίνει ν’ αγαπάς τη νύχτα
μαντεύοντας τις κινήσεις του σκοταδιού.

Στον καινούριο μου τόπο με τύλιξε μια αρχαία μνήμη. Οχυρώθηκα στα παλιά της κάστρα. Ένα κομμάτι θάλασσα ρίζωσε στο κορμί μου, ένιωσα στο πρόσωπο τη θέρμη της πέτρας που έμεινε ζωντανή κι άκουσα τα σπίτια να μου μιλούν πίσω από τ’ ανοιχτά παράθυρα. 
Όμως κι εδώ ο νεκρός ήταν εντός μου. Κι ένιωσα τα ψηλά κάστρα να με λογχίζουν, κι ένιωσα τη βαθιά πίκρα των χαμηλών σπιτιών, τον κλειστό κόσμο των παιδιών ανάμεσα στα όρθια μαχαίρια των τοίχων, κι απ’ τα πηγάδια του χρόνου τα φλάμπουρα και τα δάση των δοράτων μού πήραν τη φωνή και τη μοίρασαν στα πουλιά, μου πήραν το αίμα να κτίσουνε ποιήματα, μου πήραν το κορμί να φράξουν τη θάλασσα και τα καράβια.

Περιφέρομαι γυμνός.
Γύρω μου το τοπίο στενεύει.


Το δωμάτιο

Το δωμάτιο ήταν ένα κλειστό μάτι. Κάποιος μέσα μου είχε τραβήξει τις κουρτίνες κι ήμουν ολόκληρος ένα κομμάτι σκοτάδι. Στο μεταξύ, ένα μεγάλο ξίφος γιαπωνέζικο με διαπερνούσε από το λαιμό μέχρι τη μέση και μου ’σκιζε το στήθος σαν ρετάλι. Τη ρομφαία τούτη την κρατούσε ο καλός μου άγγελος ή ο κακός μου δαίμονας — δεν έχει σημασία. Το σίγουρο τώρα ήταν ότι το στήθος μου χωρούσε το ίδιο εύκολα μια μεγάλη πολιτεία ή ένα δημόσιο νεκροταφείο. Τότε νόμισα ότι πραγματικά είχα πεθάνει κι ότι το κορμί μου είχε χαθεί. Ήμουν ένα ζωντανό κεφάλι που δεν ήξερε πού ν’ ακουμπήσει. Μια αιχμηρή φωτιά είχε μπει στο κρανίο μου και με γύμνωνε, ώσπου απόμεινα μια φλόγα που σάλευε κανονικά. Όλο μου το πρόσωπο είχε γίνει φως και δεν είχα τίποτ’ άλλο. Τότε κατάλαβα ότι ο μικρός χώρος ήταν η πληγή μου κι η νύχτα το αίμα μου που είχε πηχτώσει και μ’ εξαφάνισε. Εννόησα ότι το στήθος μου δεν θα μπορούσε ν’ αντέξει σ’ άλλα χτυπήματα και σώπασα. Ήταν τόσο πολλοί αυτοί που είχαν πεθάνει μέσα μου και μου μιλούσαν ακόμη...


Ο χώρος λιγοστεύει σε μια κάμαρα.
Ναυάγια — όνειρα εκφυλισμένα.

Κάποιοι θ’ ανεβούν τη σκάλα.
Σαρκοβόρα χαμόγελα.

Έξω θα βρέχει — μια βροχή επίπεδη.

Θα ’ναι το δωμάτιο ρούχο στενό
κι η καρδιά πεταμένη εφημερίδα στο πάτωμα.

Η γυναίκα στον τοίχο θα ξεφτίζει.
Θα σε κοιτούν τα σάπια μάτια της.

Καθώς θ’ απομακρύνεται 
η πόλη στον ορίζοντα.

Χωρίς οιωνούς, χωρίς σημάδια.

Η νύχτα γέννησε το φόβο.
Τα δέντρα που χειρονομούν,
το σκότος που σαλεύει.
Η νύχτα γέννησε τους πεθαμένους.

Μια μέρα γκρεμίζονται όλα.
Υπολείμματα από τα υπάρχοντά σου σε κοροϊδεύουν — 
οι σκιές των πεθαμένων
που δεν μπορούν πια να μιλήσουν.

Οι πεθαμένοι δεν έχουν 
οριστικά χαθεί.
Μουσική — που μιλάει για γυναίκες
που πέθαναν πολύ νέες,
για εφήβους που έσβησαν
προτού γνωρίζουν την αγάπη.

II

Φυσάει ένας τρελός
αέρας στο μυαλό μου.
Μια στοίβα φύλλα κίτρινα,
χαρτιά λησμονημένα.
Αυτό δεν είναι ο έρωτας,
δεν είναι η μουσική.

Πίσω απ’ του χρόνου την καμπή
τα ονόματα πεθαίνουν.


Τώρα που μονάχα το δικό μου όνομα
δεν είναι στο στόμα σου
πρόσεξε τη νύχτα να μην ξεσκεπάζεσαι,
η κουρτίνα ανεμίζει σ’ όλους τους καιρούς
μα και η νύχτα είναι κρυφή∙
να θυμάσαι το χέρι μου όταν
μάζευε τις κουβέρτες από χάμω
μα πιο πολύ να θυμάσαι τ’ όνομά μου
για να μην ξεσκεπάζεσαι τη νύχτα.

*

Τώρα που το χνούδι φύτρωσε
στο μάγουλό σου
μην πεις πως ξεροκλαδιάζεται η ζωή κι ασχημαίνει
η πολιτεία έχει όνομα
και νόημα ο δρόμος∙
πότε πότε γύρνα το κεφάλι πίσω
καθώς θα πορεύεσαι.

Πότε πότε γύρνα το κεφάλι πίσω, παιδί
θα μικραίνεις την απόσταση που μεγαλώνει.

*

Όταν θα γυρίσεις θα μας εύρεις στην ίδια θέση
να καρτεράμε το αύριο,
πού και πού θα λέμε καμιά κουβέντα
για να θυμόμαστε πόσο είμαστε μεις
όσα αύριο κι αν περάσουν θ’ αναγνωρίσουμε το βήμα σου
μόνο που η καρδιά μας
μπορεί να μην έχει πια δύναμη να σκιρτήσει.



Τόσο ωραίοι στις μπλεγμένες ανταύγειες
των μισόκλειστων ματιών τους.

Μια κόκκινη γραμμή 
στον άσπρο λαιμό περιστεριού το χαμόγελό τους
μια σχισμή αβύσσου η ρυτίδα στο μέτωπό τους.
Ήρθε ο χειμώνας
κι ο ένας ζεσταινόταν απ’ την ανάσα τού άλλου
ήρθε το καλοκαίρι,
κι ο ένας δροσιζόταν απ’ τον ιδρώτα τού άλλου
ήρθε η άνοιξη,
και δεν μπορούσαν να τεντώσουν τα μπράτσα τους,
να πηδήσουν τους βάτους
να φεγγαριάσουνε τα όνειρά τους
και να τ' αποκοιμίσουν στ’ ασπροκέντητα μαξιλάρια
τα παλιά.
Κι όταν απαντούσαν τις μικρές ελαφίνες
με τα κυματιστά κορμιά
άπλωναν τα χέρια σα σπαραγμένα κλαδιά
να φυλλώσουν.

Αποσταμένους τους ονομάσαμε
μα πώς να εξηγήσουν ότι
δεν απόστασαν από το δρόμο
μα απ’ την απόσταση που μας χωρίζει.


Στα λασπωμένα πεζοδρόμια γονατίσαμε
ν’ αρπάξουμε της χαράς τον ψίθυρο,
υψώσαμε τα μάτια μας στα παράθυρα
να θρέψουμε την πείνα μας με μια καλημέρα
κι όταν πια το χιόνι αποκοίμισε 
το σφύριγμα και του τελευταίου αλήτη
άρπαγες και μη γίναμε αδιάφοροι.
Τα κλαδιά και τα χέρια μας
ήταν το ίδιο φορτωμένα με παγωνιά,
καμιά σπίθα δεν απόμεινε μέσα μας
να συνδαυλίσει τη φωταψία των ονείρων μας.

Ακόμα και στους κινηματογράφους οι διαφημίσεις
τοιχοκολλούσαν ανθρώπους με μίσος στα μάτια και στα χέρια
με λιονταροτόμαρα στ’ αλύγιστα κορμιά
με δίσκο επαιτείας στην ψυχή.

Τον τόπο μας δεν τον αναγνωρίζαμε,
τις ανάβρες που ερωτικά ρουφούσαν τ’ αθώα μας χείλη
τις νανούριζε στα σπλάχνα της η γη
κι ο ήλιος πιο ξένος απ’ τον ξένο
ξαπλώθηκε πάνω στο χορτάρι κι ήπιε
τη δρόσο που ασήμωνε τα γυμνά μας πόδια.

Τώρα τι να ελπίσουμε;
Η άσπρη σιωπή του χιονιού είναι πιο βουβή κι απ’ το μαύρο θάνατο.


Μην ξαστοχιέσαι πως μπορείς να χτίσεις ένα σπίτι
με πέτρα και λάσπη,
της αγκαλιάς σου το πλάτος αν δεν δώσεις
ένα πιθάρι απύθμενο θα στήσεις
που τη φωτογραφία του κανένα παιδί
στον κόρφο δεν θα ’χει
για να πορεύεται με σιγουριά 
στους παγιδεμένους δρόμους.

Εκείνα τα σαπισμένα σκαλοπάτια
ακόμα κρατάνε το βάρος μας.
Το κούφωμα του τοίχου τα κρυμμένα μυστικά μας
κι ο ίσκιος της αγριελιάς που φύτρωσε
στο τέταρτο, θαρρώ, σκαλοπάτι
μας γιομίζει παιδική ηλικία. 

Αν θέλεις να χτίσεις ένα σπίτι
ζύμωσε τη λάσπη με το γαλάχτωμα
απ’ το παλιό σκαφίδι
για να μην χρειαστεί να ξεφορτώσεις τα χρόνια σου
σε χέρια που πυρετικά θα μετράνε το μάκρος τους.

Εκείνο το καντούνι που το φεγγάρι κι εμείς σεργιανούσαμε
μπροστά στο καλοκαιρινό παραθύρι
έγινε μέσα μας ένας δρόμος
που τη γη όλη την πιάνει,
κι απ’ το πρωινό μας ανακλάδισμα πάνω απ’ την μπουγαρινιά
έμεινε η ευωδιά στις αμασχάλες μας.
Μάθαμε ν’ αγαπάμε μ' ανοιχτά μάτια,
να γράφουμε το «σέβας» με σέβας,
μάθαμε να βγάζουμε στο τσιμεντένιο μπαλκόνι
τα χωματόβαζα με τα κυκλάμινα,
και στην κορνίζα της δίφυλλης πόρτας
γλιτώναμε απ’ τη λαχτάρα του σεισμού
γιατί ήταν με αγάπη χτισμένο το σπίτι.

Αν θέλεις να χτίσεις ένα σπίτι
ξέρεις πού θα βρεις το υλικό.
Με τη σειρά σου πάρε το πρώτο σου βήμα πάνω στο σκαλί
και παράδωσε στη γενιά σου μια σκλήθρα για το αιώνιο.


Το παλιό σπίτι επισκευάζεται
καινούργιο υλικό στην κουρασμένη στέγη του
φυσικά οι χελιδονοφωλιές θα γκρεμιστούνε
στα μισόγερτα μπαλκόνια
που με τόση αλαφράδα περπατούσαμε.
Δάση γερασμένα τα πατώματα
που κι η συμπόνοια ακόμα
αρνιέται την περιπλάνησή της.
Γράμμα κι αν στείλουμε πόρτα δεν έμεινε να το δεχθεί
λουλούδι κι αν στείλουμε παράθυρο δεν έμεινε να καμαρώσει
μόνο στους μακριούς μισόφεγγους διαδρόμους του
αθόρυβα περνάει η σιωπή.


Στο πρόσωπό σου οι αντικρινοί καθρέφτες
δεν βρήκαν καμιά χαρά να πολλαπλασιάσουν,
έγειρε η ψυχή σου σαν ένα ηλιοτρόπιο
στο συμπλεγματικό σκοτεινό σου φόβο,
άνθρωπε νέε,
που βήμα δεν αποτόλμησες σε σταυροδρόμι
που όνειρο δεν άπλωσες σε πλατιά λεωφόρο∙
στους ατέλειωτους διαδρόμους της ερημιάς σου
σιδερένια τα πόδια σου κροτούν,
άνθρωπε νέε,
που του γεννησιμιού σου την κραυγή
δεν την απαρνήθηκες ποτέ σου.


Μάζεψα τ’ απομεινάρια της ημέρας
σε φως και μάταιη προσμονή
και βγήκα στο δρόμο να σφυρίξω με τους αλήτες
της νύχτας τα μηνύματα.

Διεφθαρμένους νέους μας ονομάζουν
κι άλλα πολλά
μονάχα οι απάνεμες γωνιές των σκοτεινών βράχων
ξέρουν πως μέσα στην τρυφεράδα του στήθους μας
κρύβουμε και μια αγαπημένη
μορφή ή ιδέα
που περήφανα μαχόμαστε να συγκρατήσουμε
να κρατηθούμε.

Πάντα σφυρίζουμε ένα τραγούδι
και μαχαιρώνουμε έναν πόνο.


Αλήθεια,
ποιος ξέρει τι σημαίνει ένας δρόμος
με την πυκνή ομίχλη σάπιου αίματος
να κολυμπά ατέλειωτα ανάμεσά μας

ΙΙ

Και δε μιλώ μονάχα για την ώρα
που το μαχαίρι ξανασμίγει στη σφαγή
κι ακούς τα πρόβατα γεμάτα θλίψη να βελάζουν
Και τα περάσματα να κλείνουν ένα-ένα
Και του θανάτου ακούς τη μυστική φωνή που φτάνει
Μες στον παροξυσμό της μοναξιάς τους.

Αλλά μιλώ για κείνους που κρατήσαν
με νύχια και με δόντια τη ζωή τους
μέσα στη νύχτα που ούρλιαζε σα σκύλα
τη φλόγα μιας φωτιάς που κάποτε θ’ ανάψει
την πόλη των αυτοκινήτων ν’ αφανίσει

Γι’ αυτούς μιλώ
Και για το σκοτεινό τους αίμα.



Γιατί να ελπίζεις στο καλύτερο;
Πως ο χειμώνας θα κυλήσει όπου να ’ναι
και το αύριο θα ’ναι πιο φωτεινό απ’ το σήμερα
Πως η δική σου ζωή θα ’ναι ξεχωριστή
αλλιώς ο κόσμος θα πεθάνει απ’ το κακό του;
Γιατί αλήθεια να ελπίζεις πως εσύ —
ειδικά εσύ θα σωθείς μέσα
σ’ αυτή τη νύχτα του γενικού χαμού;

Ξέχασε αυτά που σου ’λεγε η φίλη σου
μέσα στο δάσος με πνιχτή φωνή
Αυτά που σου ’λεγε ο δάσκαλός σου
λέγοντας τέτοια ο ίδιος δεν πήγε στο καλύτερο
Αυτά που σε νανούριζε η μάνα σου
όταν σε σκέπαζε να μην κρυώσεις
Και κοίταξε να επιζήσεις μέσα σ’ αυτόν
τον κόσμο τον ασφυκτικό


Ο άρχοντας και ο κυβερνήτης δεν έχουν έλεος
μεταχειρίζονται τους ανθρώπους σαν αχυρένια σκυλιά
Κι ο σοφός δεν έχει έλεος
και γι’ αυτόν οι άνθρωποι είναι
σαν αχυρένια σκυλιά
Όμως οι αγωνιστές τού λαού είναι
σαν το χορτάρι
εσύ το θερίζεις κι αυτό αψηλώνει
όσο περισσότερο κόβεις τόσο περισσότερο γίνεται

Τα πολλά λόγια είναι φτώχεια
κοίτα και συ να συντηρήσεις την παράδοση

Τους γέρους τους αφήσαμε κει κάτω
μες στις υγρές σπηλιές τους να κοιμούνται.
Πριν φύγουμε ωστόσο μας δωρήσαν
τα μυστικά τους λάβαρα, μας κοινωνήσαν
και τέλος μας ξεβγάλαν ως τα σύνορα μ’ ευχές και μ’ οδηγίες.
Μα εμείς φρουμάζαμε ν’ αρχίσει το ταξίδι
κι αυτί δεν είχαμε για τις σοφές τους συμβουλές.
Τώρα
χίλιες ημέρες ταξιδεύουμε πάντα στο ίδιο το τοπίο
Πολλοί πεθάναν απ’ την πείνα και τη λοιμική
και μερικοί λιποταχτήσαν μες στη νύχτα
και χάθηκαν στην ερημιά για πάντα.

Πότε θα φτάσουμε λοιπόν πότε θα φτάσουμε σ’ αυτή τη μακρινή πατρίδα
Σπάσαν τα νεύρα μας διαλύσαν οι γραμμές μας
Μόλις και μετά βίας μας συγκρατούν οι αρχηγοί.
Ούτε και τους νεκρούς δε σταματούμε πια να θάψουμε
απλώς γυρίζουμε για μια στιγμή τα μάτια
και σιωπηλοί ατενίζουμε τ’ άσπρα τους κόκαλα ν’ αστράφτουν στο σκοτάδι.

Πότε μας σπρώχνει το Γκολφ Στριμ και πότε μας σαρώνει
κι απ’ του Sargasses τη θάλασσα ως εδώ
Πόσες παγίδες Θε μου πόσο αίμα
Οι πιο πολλοί δε φτάσαμε ποτέ


Το ξέρω πως δεν είμαι ποιητής
τα λόγια μου δεν είναι από αχάτη
ούτε οι κραυγές μου φτάνουν να σκεπάσουν
το αίμα που βογκά στην Ινδοκίνα

Σαπίζουν πάλι μες στους ορυζώνες
για πάντα σιωπηλοί όσοι πεθαίνουν
και στ’ άσπρα δόντια σφίγγουνε με λύσσα
χλωρό το νόμισμα του περατάρη

Το ξέρω πως δεν είμαι ποιητής
μα τώρα που οι ποιητές κρύβουνε πάλι
σώμα οξειδωμένο μες στα πλάνα
θα κλάψω εγώ με στίχους τρυφερούς
αυτόν που πέφτει αμίλητος στο χώμα

Αίμα χλωρό που τρέχει από τη φλέβα
αδιάφορα ποτίζοντας το χόρτο
που δεν θα δει να μεγαλώνει


Αργά να κυλήσουν οι ώρες
Αργά να διαβούν τα πουλιά για το νότο
Αργά να σβήσει ο κόσμος στο κατώφλι της νύχτας
κι όταν θα ’ρθει η τελική σιωπή
με τις φωτιές και τα πυκνά οράματα
(κάτι ανάμεσα στο θάνατο και στ’ όνειρο)
Εδώ θα μας βρει
Στην άκρη του νερού στην πέτρα βυθισμένους
Το χνούδι των περασμένων ημερών να μας τυλίγει
με τα μαλλιά γεμάτα φύκια και σιγανές φωνές πνιγμένων
με την παλάμη ανοιχτή ακόμη απ’ την παλιά πληγή
αδιόρατα γέρνοντας το κεφάλι στους σιωπηλούς θεούς της θάλασσας

Κάποτε βαθιά μέσα στην πέτρα αναδεύει
μνήμη σκληρή του Βυζαντίου και της Ιωνίας
Κάποτε ένας βασιλιάς πεθαίνει
και σε ώρες μεγάλης ερημιάς ακούγεται η σκοτεινή φωνή του Ατρείδη
Τότε γεμίζουνε τα μάτια απ’ την κρυμμένη ταραχή
και στα θαλασσινά μας γένια μουρμουρίζει παλιών γερόντων το παράπονο
Τότε το πέλαγο φουσκώνει σ' ανοιχτούς κυματισμούς
κι απ’ το αλάτι της φωνής μας
αιμάτινοι σταλαχτίτες λάμπουν στο δειλινό


Πέρασε ακόμα ένας αιώνας
πρέπει λοιπόν να μετακινηθεί ο ορίζοντας
πρέπει αυτή η φωτιά να δυναμώσει
και τα παιδιά να κινδυνέψουν μες στη νύχτα
Τότε μονάχα θα ησυχάσουν οι γερόντοι

Άκου! τα δέντρα μουρμουρίζουν πάλι ένα τραγούδι απ’ την Ασία
Καινούριοι μισθοφόροι φάνηκαν στους λόφους
Κρατούν κλαδιά και πορφυρούς θεούς

Ψυχή μου βάστα πάλι
Αυτή η φωτιά πρέπει να δυναμώσει
και το ποτάμι να κυλήσει τα νερά του


Ω, τ’ ασημένιο σώμα σου πώς άστραφτε
πώς σπαρταρούσε και συστρεφόταν απ’ την ορμή
σαν το σπαθί στου φεγγαριού τη λάμψη
λιγάκι ανήσυχο από την προσδοκία του αγνώστου
έτοιμο τις κινήσεις του να σπαταλήσει
έτοιμο στους σπασμούς του να παραδοθεί
Τότε σαν ξεκινήσαμε απ’ τ’ ακρωτήρι
Από την πολιτεία των νεκρών προγόνων

Και τώρα πώς ωρίμασες, πώς έγινες
τόσο περίσκεφτη τόσο συλλογισμένη
Τώρα που μέστωσε το κάλεσμα στο αίμα σου
πώς τα προβλέπεις όλα πώς τα συντηρείς
Ή μήπως και φοβάσαι τώρα
τα σκιερά δάση της θάλασσας
τη σκοτεινή μαγεία του βυθού
κοράλλια με τα αιμάτινά τους άνθη
τους περουζέδες και τα κρύσταλλα του όρθρου
και το σκυλόψαρο που μας παραμονεύει

Σφίγγοντας ολοένα το θανάσιμο κλοιό του.


«Είναι καιρός να πάψουμε την περιπλάνηση
τα μακρινά ταξίδια, τις αναζητήσεις
είναι καιρός ν’ αφήσουμε τις αυταπάτες
για μακρινούς ωκεανούς κι εξωτικά λιμάνια
στο σπίτι περιμένουνε οι γέροι
γεμάτοι κατανόηση να συγχωρήσουν
Δεν χόρτασε η ψυχή σου πια ναυάγια»

Έτσι μιλούσε ο παλιός μου φίλος
μα στο κενό τα λόγια χάνουνε τον ήχο
κι ανεπαισθήτως πλέκουνε αιμάτινο στεφάνι
κι εγώ αμίλητος κοιτούσα πέρα από τον τοίχο
όπου θαρρείς σαλεύανε καινούργιοι κόσμοι

«είναι καιρός να επιστρέψουμε στην κατακόμβη»

άκουγα τη φωνή του απ’ το πηγάδι


Άκουσε να σου πω για τις πληγές
Μοιάζουν πολύ με τα ποτάμια
Κάποτε χάνονται απ’ τη θέα
Όταν εσύ νομίζεις ότι κλείσανε
Κι ένα πρωί σε βρίσκουν απροετοίμαστο

Οι καθιζήσεις και οι καταστροφές

Δεν ξέρω αν σ’ αγαπώ γιατί με διάλεξες
ή επειδή φοβάμαι τη σιωπή.

Έγιναν όλα τόσο δύσκολα, τόσο πυκνά,
χωρίς ανάσα

Έρημος και χρυσάφι και φωτιά.

Πίστευα πως εκλιπαρούσα
την αγάπη σου

τώρα καταλαβαίνω
πως εκβίαζα την ψυχή μου
να σε δεχτεί.


Όνειρα ανθεκτικά, επιθυμίες επίμονες,
χαρές και προσδοκίες, που πιέζουν
κι αντιστέκονται με την ίδια δύναμη
στην ύπαρξη και τον αφανισμό
αχρηστεύοντας την επιλογή ή τη λύση.


καθώς σωπαίνουν οι στιγμές και κάθε νύχτα
μαζεύω κόμπο-κόμπο τη ζωή για σένα,
μέσα μου συμπυκνώνεται ο έρωτας
και παίρνει σχήμα,

είναι ψάρι
και σπαρταράει μες στην κόκκινη αρτηρία

είναι πουλί 
και αιωρείται στο ηλιοβασίλεμα

είναι φίδι
και γλιστράει ανάμεσα στις παπαρούνες

είναι κορμί
και συσπειρώνεται κάτω απ’ τον ήλιο
και λιώνει σε ιδρώτα κόκκινο
κόκκινον σαν την απελπισία.


Κι είναι πια αργά
να με λησμονήσεις
ακριβώς γιατί
στο αίμα σου δε μπήκα

κι ας αιμορράγησα 
μέχρι θανάτου.



η τρυφερότητά σου
σαν ξεχασμένη νάρκη,
ξαφνικά, ανατίναξε
όλα τα οχυρά της απελπισίας.


Και παίρνοντας το νεύμα σου
γι’ αγάπη, τον εαυτό μου είδα
γελοίο και υπέροχο

ένα τρελό φεγγάρι
στη βροχή.


όταν πέφτει το σκοτάδι
ζητώ ένα κορμί
για την ξαγρύπνια, για το κλάμα,
για τον έρωτα

Θα ’θελα το δικό σου.


Κακοδιάθετη ξεκίνησε η μέρα
την παίρνει στα χέρια της
την πασπατεύει
την πετάει τόπι στον τοίχο
για να την πάρει πάλι πίσω
αποφασίζει να ξεπορτίσει
ν’ αφεθεί στην γκρίζα ατμόσφαιρα
να ξεπλυθεί απ’ τη βροχή
να σπρωχθεί από τον άνεμο
να βγάλει φτερά για απογείωση
να δει τέλος το κίτρινο φως
των ηλεκτρικών λαμπτήρων,
αναμμένο κερί να φέγγει τους νεκρούς της
 
ενώ ο θυμός ζαρώνει
της αφήνει μια ανάπαυλα
βρυχάται υπόγεια, σωπαίνει


Άρρυθμα βήματα σε μια αυλή
αγωνία σε μια γωνία τριγώνου
ένα ερωτηματικό από αίμα
θυμίζει
πως δεν υπάρχει πρόσωπο
όταν μιλάω μόνο στο πρώτο πρόσωπο


Το περασμένο καλοκαίρι
κλαίει μέσα στα δάχτυλά μου
που προσπαθούν να γράψουν
ατέλειωτες σελίδες από μύθους
και αιώνια διακοπτόμενες ιστορίες
χωρίς σπέρματα αλλαγής
αλλά με αμφιβολίες
και δραματικές εντάσεις

Πάντα θέλω κάποιον
να κάνω να πεθάνει για να γράψω


Η νύχτα ανασήκωσε
μια κεραία μηνυμάτων
στη γλώσσα των πυγολαμπίδων
που γυρίζουν σαν πλανήτες
σε προκυμαίες
πλήθους πειραματικών σταθμών


Η σελίδα όμορφη
αλλά η μέρα χάθηκε
στη βάση της διάρκειας του χώρου
χαρίζει μια στιγμή από αλλαγές στον κόσμο


Η γραφή παίρνει το στόμα
μιας νυχτερίδας
που αλυχτάει πετώντας
για να στήσει το σκηνικό 
μιας διερεύνησης
που αναπολεί το χρόνο
σαν χρώμα που αλλάζει
σαν καλπασμό στοιχείου σε ανέμους

διερωτώμαι για τη νύχτα που έρχεται


Συχνάζω στο δρόμο και στη σιωπή
σωπαίνω στο δρόμο και στην ησυχία
σημειώνω την ανατολή του ήλιου
σαν να με κυνηγάει
στο λαβύρινθό μου η γλώσσα της

Άγομαι και φέρομαι
απ’ τις πολλές εικόνες του εαυτού μου
και διαλύω τη συμφιλίωσή τους
χτίζω νέες παρορμήσεις
μέσα στην αναπνοή μου
και φέγγει ο ίλιγγος
μίας ταχύτητας

τα χέρια μου χάνουν την αφή τους


Στέφεται η φωνή μου
από ανέμους της βροχής
που γράφουνε ως το απομεσήμερο
και τραγουδάνε

Η συνέχεια της νύχτας επαφίεται
στο φεγγαρόφωτο
των σταγόνων που με περιορίζουν
πριν κατεβώ στη θάλασσα
που τυλίγει τα φώτα του δρόμου

Η νεροποντή κατεβαίνει σαν κεραυνός
και αναδύεται καπνός
από τις διχασμένες σάρκες
της συνέλευσης

Ήμουνα σε μια νύχτα
που βύθιζε το πλοίο της


Το κοίτασμα του ηφαιστείου μου
αναδεύεται αριστοτεχνικά
κάτω από νέα πρόσωπα
κι αγκυλωτούς σταυρούς της γλώσσας

η γλώσσα μου αναδιαρθρώνεται 
μέσα σε ασυλλόγιστη σιωπή


Επίνειο των δυνάμεών μου η κραυγή μου
η σύγχυση όμως πλήρης
Σε ποιο απ’ τα δύο κομμάτια μου να ενδώσω
Το ένα ανελέητος θυμός
το άλλο τρυφεράδα απέραντη
Η μάχη δίνεται και πέρα από τον έλεγχό μου
και το καθένα απ’ τα δύο διεκδικεί τη νίκη

Ασπρίζουν τα μαλλιά μου από την ένταση
οικοδομώ το μέλλον μου μέσ' στην αβεβαιότητα
δεν ξέρω αν πάλι θα φανείς κοντά μου
ή αν η θύελλά μου θα τυλίξει στο σκοτάδι
τη μορφή σου



Το τοπίο μπροστά μου με ξαφνιάζει
Είχα καιρό ν’ ανοίξω τα μάτια μου
να το κοιτάξω
Οι βροντές της μπόρας που έρχεται
τα σύννεφα που σκέπασαν τον ήλιο
ο θόρυβος του δρόμου
που συνεχίζει ανεπηρέαστα
η φλόγωση των δαχτύλων μου
καθώς περιμένει τις σταγόνες της βροχής
για να καλμάρει
ο πυρετός μου τέλος ακατέβατος
σχηματίζουν ένα παλιρροϊκό κύμα
έτοιμο να πνίξει τις ακτές μου
να πλημμυρίσει τα κατώγια μου
έτσι που θέλησε η τύχη ν’ αντιστρατευθεί
τις προσδοκίες μου

Βουλιάζει στο σκοτάδι
Σιγά-σιγά τα μάτια της ανασύρουν
κάτι σαν κλεφτοφάναρο, σαν πρωινό άστρο
Αφουγκράζεται κάποια φωνή, 
φωνές που την περιπαίζουν και την λοιδορούν
Τα σανίδια στο πάτωμα βγάζουν αγκίδες
που πληγώνουν τα πόδια της
Αυτό το αποκρουστικό πλάσμα 
που κολλάει επάνω της
γίνεται ένα με το κορμί της, 
είναι το κορμί της
της ορίζει πού θα σταθεί, πού θα κατευθυνθεί
κόβει στα δύο την ύπαρξή της
Ίσως ένα χέρι, 
αν ένα χέρι μπορούσε να την τραβήξει
από αυτήν την καθημερινότητα.
 
«Ορφανή, ορφανή» της φωνάζουν οι κάτω όροφοι
«Έλα μαζί μας σ’ αυτό το κρεβάτι των οργίων»
επιμένουν έξω απ’ το παράθυρο της οι σειρήνες.


Κλωθογυρίζω στα στενά και στ’ αδιέξοδα
Οι πλάκες του δρόμου ξεκολλημένες
μου πετάζουν λάσπες
Περιμένω την ανάμνηση να σπινθηροβολήσει
να τυλίξει στη γοητεία της το νου μου
ν’ ανάψει φώτα γιορτινά στην πόλη
η επιθυμία να ορθωθεί
το πρόσωπο του παρελθόντος χρόνου
να μου γνέφει στις στροφές
μάρμαρο σμιλεμένο από τα αισθήματα
με χαμόγελο αρχαίου αγάλματος
όπου σιγοκαίει μια κρυφή ζωή
σαν μουσική οργάνου της ανατολής
με ήχους μιας ακραίας λεπτότητας
ίδιους με κείνους από τις χορδές
που πάλλουν στην ψυχή
στις κορυφαίες στιγμές της


Κύματα-κύματα η οργή
Ξυπνώ στο σκαλοπάτι της ανάμνησης
Σπρώχνει από μέσα το αλέτρι του ο πόνος

Οι ιδιωτικές στιγμές μου ράβονται
στο πανωφόρι του πλήθους
Τι να περιμένει η αγάπη
παρά το άλλο της πρόσωπο–
το μίσος;

Η θλίψη σπάει το κούτελό της στις σελίδες
Θα απαντηθεί άραγε η ερώτηση
που βάλθηκε να τρέχει αλαφιασμένη
στους δρόμους της πόλης
ξεπηδώντας από τη βαθιά ρωγμή του κεφαλιού μου;

Θα βρει ποτέ ανακούφιση η αμφιθυμία
που λειώνει με τα πέλματά της
κάθε βεβαιότητα;

Μέσα στη σιωπή, ξέρεις,
θα ηχήσουν τα λόγια
που αλληλοσκοτώνονται να πάρουν τη σειρά τους


Γλυκό πρωινό φως
μέτωπο άστρο στον ουρανό μου
διάλειμμα στους διαλογισμούς μου
σαν παιδική ανάμνηση ευτυχίας
στο ερειπωμένο σκηνικό του κόσμου μου
Εγκαθιστά χαμόγελο στα χείλη
ανεβάζει τους σφυγμούς μου
εκπέμπει ηδονική μελαγχολία
μέσα στην άλλη σιωπή
με ρίχνει


Ανθισμένες σιωπές στ’ όνειρό μου
Στις λέξεις σου σταλαγματιές δροσιάς
ανοίγουν την καταπακτή μου
Αισθήματα και κινδύνους
αναπνέω στον αέρα
Σε είδα στ’ αλήθεια;
Σ’ άγγιξα 
έστω για μια στιγμή;
Επιστρέφω σ’ έναν κόσμο που γνωρίζω
Με κινήσεις δικές μου
τον διασχίζω
με κάτι σαν συντριβή
σαν ανακούφιση


Βυθίζομαι στην πιο βαθιά πτυχή μου
Μυστικό τραγούδι στέκεται στα χείλη μου
Προσπαθώ να το αποκρυπτογραφήσω
Δεν ξέρω πώς να φτάσει ως τ’ αυτιά σου

Η θαλπωρή του χειμώνα με τυλίγει
Θέλω να περάσω το φράγμα ανάμεσά μας
καταρράκτης να χυθώ στα νερά σου
ένα με τον άνεμο
ένα με τη βροχή
φυσικό στοιχείο ελεύθερο
αλλά πιστό στην απεραντοσύνη σου
γεμάτο συντριβή για τις μικρές δυνάμεις μου
κι επιθυμία να ξεδιπλωθώ
αγίασμα να πιω απ’ τις πηγές σου


Συναντήθηκαν και δεν κοιτάχτηκαν
κοιτάχτηκαν και δεν συναντήθηκαν
το τραίνο έφευγε
η συνάντηση έμενε πίσω
ο κόσμος σχίζονταν στα δύο


Εξόρμηση 
προς μακρινή πατρίδα
με καλλιέργειες απέραντες

Μνήμες και πόνοι 
σαν το ξεκόλλημα βράχου σε κατολίσθηση

Κι ύστερα, τώρα
απόκρημνα όρη
να ανεβεί η σκέψη
το χέρι ν’ απλωθεί
ν’ αγγίξει τα σύννεφα
απ’ την εξάτμιση του υγρού
που συσσωρεύθηκε στη κοίτη
των παλίνδρομων κινήσεων του μέσα κόσμου
και αρδεύει τις εκτάσεις του

ώσπου να εισβάλει η πλημμύρα
των γεγονότων

Παιχνίδια της ζωής
παιχνίδια του θανάτου


Οι καρποί του δέντρου μου άγουροι ως τώρα
ξαφνικά κοκκινίζουν
Νομίζω πως θα δω τη σκιά σου
να διαβαίνει βιαστικά το δρόμο
και διαψεύδομαι
Το χαμόγελό σου που με περίμενε
σε κάθε μας συνάντηση 
έρχεται μπροστά μου
τα μάτια σου αστράφτουν ξανά
κι ύστερα χάνονται στην ομίχλη

Ξέρω πως δεν θα σε ξαναδώ
Οι κινήσεις μου θα είναι οι ίδιες κάθε μέρα
όπως και πριν
ενώ εσύ θα έχεις τραβήξει το δρόμο σου

Η γνωριμία μας θα στέκεται
σαν καλοπαιγμένη νότα μουσικής
σε κάποιο απ’ τα κυκλώματα της μνήμης


Φυγόκεντρες δυνάμεις ψυχορραγούν
στο αντίκρυσμα του τείχους
που έκλεισε όλη τη θέα

Κυκλοτερές σαν σφαδαγμός
το πέταγμα μικρού εντόμου

Υπόγειο χάσμα σκοτεινό
προσφέρεται άνοιγμα μοναδικό
να με φιλοξενήσει

Η ώρα της αποδοκιμασίας
σημαίνει για τα γύρω τεκταινόμενα

Κρυφές κάμερες
αστυνομεύουν κράτη και υπολήψεις

Κλειδώνουν τα στόματα
τα σώματα σωπαίνουν

Μειλίχιος παρουσιαστής της τηλεόρασης
κατευνάζει τις αντιδράσεις

Αδύνατο να γεμίσουν τα πνευμόνια αέρα
μέσα στον υγρό μου τάφο

Κι άγνωστο πότε
θα λαμπαδιάσει πάλι η ανθρωπότητα
στους ήχους προσκλητήριου
ορμητικού κι ολόφρεσκου

Σκοντάφτω, γλιστρώ,
κατρακυλώ

και περιμένω


Λαμπερές οι ακτίνες
του γιγάντιου αδάμαντα

Μπορεί να χαράξει
και την κρύα πέτρα
να σμιλέψει μια μορφή
απ’ τα αρχαία χρόνια
μ’ όλες τις λέξεις
που μας έχει αυτή αφήσει
κληρονομιά ανεκτίμητη

Μετέωρη να την εκτοξεύσουμε στο διάστημα
να περιφέρεται στο κενό αέρος
ώσπου ίσως κάποιον άλλον κόσμο
να εγγίσει με το μήνυμά της
σαν κάλεσμα, έμπνευση, μαρτυρία

Κι ύστερα να επιστρέψει
με δίσκο φωτεινό
σταλμένο από τους ξένους
μαζί με μιαν απόκρυφη απάντηση
που πρέπει μυστικά οι σοφοί μας
να διαβάσουν

Μήπως κι έτσι
μία νέα σελίδα ιστορίας γυρίσει
κι αναταράξει τα νερά
στον χαλασμένο κόσμο μας


Βουτάει και ξαναβουτάει την πένα της στο μελάνι
Τα γράμματα χορεύουν μπροστά της
και δεν βγάζει τσιμουδιά
Το μεγάλο δισκίο που κατάπιε
την οδηγεί σε λήθαργο
μόνο που ξεφυσά κάπου-κάπου από οργή
για την παράδοσή της
μάχεται σιωπηλά να ξαναβρεί τον μυικό της τόνο
να ξανανιώσει τις μικρές χαρές από συναπαντήματα
λέει: όχι άλλο, δεν θα ξαναγίνει
και πάλι αφήνεται στη χημική του δράση
στην τεχνητή γαλήνη
 
όπου τα όνειρα
σαν θέατρο σκιών
σβήνουν μόλις τραβήξεις τις φιγούρες


Ασυνάρτητα
τα λόγια

Κάθονται στο λαιμό μου
και κλυδωνίζουν το πλοίο
που με φέρνει στις νέες χώρες

Πού θα σταθούν 
τα φληναφήματα
του εσωτερικού τοπίου;

Πώς θα διανυκτερεύσω 
στον ξένο τόπο
που φιλοξενεί την αγωνία μου;

Το κάλεσμα της ζωής
γκρεμίζει από ψηλά
τις αντιστάσεις μου
στο οπτικό πεδίο
που αναπάντεχα
ανοίχτηκε μπροστά μου.


Μέσα από την καταχνιά
όπου βυθίστηκε ο κόσμος
και δεν ήξερες πια αν θα τελειώσει
η αγάπη φωτίζει πάλι τον ουρανό

Κύματα της θάλασσας 
φέρνουν στην ακτή το άρωμά της
μυριάδες στίγματα χρωμάτων
κατακλύζουν τον ορίζοντα

Σε βρίσκω ξανά
να έρχεσαι με τον αέρα
της τελευταίας ώρας της μέρας
να πλημμυρίζεις τη στεγνή μου κοίτη
να μου υπόσχεσαι
νύχτες με πλήθος γαλαξίες


Λειψά τα χρώματα του πίνακα
Πλημμυρισμένες οι αυλές μας
Τα χρόνια δύσκολα

Οι λέξεις συνωθούνται στο λάρυγγα
σε πλήρη αταξία
Οι αρχιτεκτονικοί αρμοί των φράσεων
δυσεύρετοι
Σιωπηλή ταραχή
περιμένοντας ν’ αστράψει το διαμάντι τους

Ίσως ξυπνώντας αντικρίσω
στην οθόνη μήνυμα
κι ανακατεύοντας τις λέξεις
ανοίξει μονοπάτι για το ποίημα

Ίσως μια λαμπαδηδρομία
να φωτίσει τέλος
τους δαίδαλους των πόλεών μας


Δρομέας που απομακρύνεται
της μέρας το τελευταίο φως

Τα καράβια της θάλασσας
ανασαίνουν μυστικά στη νύχτα

Οι ψαράδες στην παραλία
σαν αγάλματα πανάρχαιας εποχής

Ρωγμές πεισιθάνατες 
κι αναπνοές σιωπηλές κι ασίγαστες
αναρροφούν τις όψεις
της άνοιξης και του χειμώνα

Η ρήξη δεν αργεί
δεν χαίρεται
δεν υποτάσσεται σε αναγκαιότητες
δεν υποβόσκει απλά

μονάχα σαν καπνός απ’ την πατρίδα
αναθρώσκει στον ορίζοντα
ατίθαση κι ευλογημένη


Κύματα-κύματα η οργή
Ξυπνώ στο σκαλοπάτι της ανάμνησης
Σπρώχνει από μέσα το αλέτρι του ο πόνος

Οι ιδιωτικές στιγμές μου ράβονται
στο πανωφόρι του πλήθους
Τι να περιμένει η αγάπη
παρά το άλλο της πρόσωπο—
το μίσος;

Η θλίψη σπάει το κούτελό της στις σελίδες
καθώς εκσφενδονίζεται με ορμή
από το στήθος μου

Θα απαντηθεί άραγε η ερώτηση
που βάλθηκε να τρέχει αλαφιασμένη
στους δρόμους της πόλης
ξεπηδώντας από τη βαθιά ρωγμή του κεφαλιού μου;

Θα βρει ποτέ ανακούφιση η αμφιθυμία
που λιώνει με τα πέλματά της
κάθε βεβαιότητα;

Μέσα στη σιωπή, ξέρεις,
θα ηχήσουν τα λόγια
που αλληλοσκοτώνονται να πάρουν τη σειρά τους



Ελαφροκίνησε την άκρη
των δαχτύλων του ποδιού
κι έχυσε μέσα μου τον έρωτα
επάνω που κοιμόταν

το ανάκτορο του στήθους της
ανέμισε απ’ την αναπνοή της

ανοίγοντας τα βλέφαρα γίναν λουλούδια οι πέτρες

έγινα δύτης στον ωκεανό της ομορφιάς
κι ο αφρός της επιφάνειας
τραγούδησε το όνομα 
Αφροδίτη

αγγίζοντας το βάθος του κορμιού της
υψώθηκα
ως το μελάνι της γραφής

το τίναγμα του κεφαλιού της
μου υποσχέθηκε
μολύβι από τα βλέφαρά της

σταλαγματιές από τα μάτια της
στεριώνανε ένα σταλακτίτη

ανηφορίζοντας την απορία μου
την έσφιξα στην αγκαλιά μου

κι απ’ την ανάσα της
απελευθέρωσα φιλιά



Μοναχικοί περίπατοι 
στην παραλία των λέξεων

οι γλάροι πάνω από τη θάλασσα
κρωγμοί
λόγια ανείπωτα
που έχουν έτσι μετεμψυχωθεί

κι άλλα που έχουνε μεταναστεύσει
σε κλίματα θερμά
σε ξένους τόπους
απ’ όπου ο γυρισμός
είναι σαν χάντρα που ακτινοβολεί
σαν δάκρυ
σαν διαμάντι

σαν πυρσός που σιγοκαίει
μα κινδυνεύει να φουντώσει
σαν χάδι
σα σιωπή


Ο λύκος πάνω από το σώμα
αυτό είναι ένα καινούριο πρόσωπο
—κάθε μου πρόσωπο σε άλλο ήχο—

Έσπασε η συνέχεια των πραγμάτων
ρωγμές στην άλλοτε στιλπνή επιφάνεια

ψεύτικα λόγια καρδαμώνουν τη σιωπή

μια εσωτερική αναταραχή
αναβοσβήνει φώτα S.O.S.
και κρούει κώδωνα κινδύνου

Παλιός γνώριμος
ο θόρυβος, ο θόρυβος που σκούζει

έφεξε
και οι δουλειές της νύχτας
υφάνανε τα σήμαντρα της μέρας
που σωπαίνει

Νερό, νερό
λίγο νερό

Τρεμάμενα τα γράμματα
μέσ' στη σελίδα μου

σαν φλόγα όταν φυσάει

σαν την ψυχή
σαν την ελπίδα
σαν τον πόνο μου

σαν φύλλα δέντρου
εκτεθειμένα στο μπουρίνι

καράβι
σε κύμα πολεμόχαρο
αφρισμένου ωκεανού

Σαν τη φωνή
που πολεμάει ν’ ακουστεί
ο μέσα σπαραγμός της


Χρώματα, σχέδιο, πινελιές των αισθημάτων
—όλες οι αισθήσεις μου να συμμετέχουν—
χτυπούν ένα κουδούνι ελπίδων

Ομίχλη,
σύννεφο καπνού το βλέμμα
και μέσα από κει να ξεπροβάλλουν
φιγούρες ποθητές, αγαπημένες,
που μου φεύγουν

μέσα σε νότες μουσικής στο πιάνο
σε νότες μέσα λαμπερές μελαγχολίας
κρυστάλλινες

Το κύλισμα των ήχων
φανερώνει εκλείψεις

Μαχαίρι 
δίκοπο η γοητεία


Το σώμα σου μιλάει μέσα μου
μέσα στη ζέστη σου γλιστράω

τα κύματα της θάλασσας
και η κίνηση στο σώμα σου

Να ταξιδεύω στους παλμούς σου
πλάι στο κύμα να διασχίζω το κορμί σου
στους ήχους κολυμπώντας
που σμιλεύει η ανάσα σου

Μέσ’ από θάλασσα σε συναντώ
σε μάτια θάλασσα βυθίζομαι

στο άνοιγμα και τις ρωγμές σου καταδύομαι
τη ρίζα μου να ανιχνεύσω
στη περιοχή σου που ανοίγεται
στον κόσμο υγρή
περιέχοντας 
το άδυτό σου

Η εκπομπή της φλόγας σου
και το βελούδο σου
με οδηγεί σε τήξη

μέσα σου οι αισθήσεις μου δονούνται
και με νανουρίζεις

Σε πίνω και αγωνίζομαι
μη με συντρίψεις

μη σε αφήσω
άδεια
μη με αφήσεις

Αδέξιας χάρης πάρκο αδύφωνο
Κυματιστή σελήνη
Κεφάλι ξαφνικά βαρύ

Οι αμφιβολίες μας, τα βάθη μας
κοιτάχτηκαν μα χώρισαν
στο πρώτο άγγιγμα

Κατηφοριές 
τα στήθη, κολυμπήθρα
και κοιλάδα

Κύμα το βλέμμα κι η φωνή
και κάθαρση

Πάλι ξεφύγαμε απ’ τον κοινό παλμό
τη διφωνία στο τραγούδι μας

σαν μ’ είδες να αγγίζω
το σφυγμό σου
έφυγες,
σαν είδα να με αγγίζεις
δεν σου μίλησα
και σ’ άφησα να φύγεις
πριν να ζωγραφιστεί
στα στόματά μας
γέλιο και χαμόγελο

πριν να ενώσουμε το κλάμα μας
—παρά για μια στιγμή
(ήταν ωραίο τότε το άγγιγμά σου)

Αγαπηθήκαμε σε φευγαλέα φιλιά
μας ένωσαν φλόγες βελούδινες
που ξεκινούσαν από τα κορμιά μας

με καύσιμο υλικό
τη θάλασσα και τον πυθμένα μας—
τα έγκατά μας

Οι φλόγες σβήσανε—
τις σβήσαμε

ολότελα πριν καούμε

πριν γίνουμε ένα—
στάχτη, κάρβουνο 
και οι δυο

προσάναμμα της μνήμης

(Σάμπως κατάρα κουβαλάμε
μισοκαμένοι να περιφερόμαστε)



Πλάι στη θάλασσα πρώτη φορά
άκουσα το τραγούδι του κορμιού σου

πήρες στα χέρια σου το χέρι μου
και βυθιστήκαμε στο αγκάλιασμά μας
αφεθήκαμε να ταξιδέψουμε

μέσ’ απ’ το κύμα μας
σαν χελιδόνια αναζητώντας
τις θερμές χώρες
ο ένας του άλλου

Χάρτινος
πια ο έρωτάς μας,
το τραγούδι μας

Σκαμμένη από σένα
χαραγμένη η φωνή μου

μέχρι τη ρίζα μου
ο λυγμός
μου βυθίζεις μέχρι τη ρίζα
το μαχαίρι

μέχρι τον πυρήνα

Με πυρπολούν οι ελπίδες
οι αβέβαιες

φωτιά τα λόγια
και τα χάδια σου
που αδίσταχτα τρυπώνουν μέχρι
το μεδούλι

Σκάβεις, σκαλίζεις μέσα μου
αμετανόητα ακατάπαυστα
με φτυάρια
με σκεπάρνια

πιο τρυφερά εργαλεία
περίμενα από σένα
πόνους πιο γλυκούς

νόμισα θα ’σουν δίπλα μου
θωπεία καθαρτική,
μέσα μου υγρό μαλακτικό—
όχι υλικό εκρηκτικό,
όχι φλόγα

Τώρα που χόρεψες μπροστά μου
τώρα που μου μίλησες

τώρα που όλα εκείνα μου αρνήθηκες

σκαμμένη από σένα
χαραγμένη
τρέμοντας μη ραγίσει
η φωνή μου

μέσα στη συντριβή φλεγόμενο
το σώμα μου
ασθμαίνουσα η ψυχή μου

Στόμα χαώδες ταραγμένης ερημιάς
παραφυλά να με καταβροχθίσει


Βλέμματα υακίνθων
χέρια γιασεμιού
λαιμός
κορμοστασιά αγριολούλουδου

σπαθί τα λόγια
ονειρεμένη η σκέψη
κρυφή η επιθυμία

Ο έρωτας παγίδεψε
τις πράξεις την ψυχή μου
και τις λέξεις


Σκόρπιες ώρες πεταμένες
στις άκρες—
τις άκρες της επιθυμίας σου

Νερό ούτε σταγόνα
να ξεδιψάσουν τα όνειρα

λίμνες ωστόσο και λιμάνια
ποταμοί και θάλασσες τα περασμένα

Περιμένω μιαν αγάπη
που σβήνει πριν ακόμη ξεκινήσει

τροφοδοτώ
ανατροφοδοτώ τον πόθο μου

ασθμαίνοντας
φλογίζω τα όνειρά μου

Ασθμαίνοντας
ξαναμαζεύω τα κομμάτια τους
κάθε φορά με την ελπίδα
πως θα ξανασμίξουν

Πετράδια στις
παραλίες των λέξεων
στα σχήματα των μακρινών
ονείρων

κάτω από λόγια ηρωικά
ψαύοντας αναμνήσεις

υπέροχα μάτια
βλέμματα
σκιές
και σήμαντρα

Ψυχομαχούν του έρωτα
τα νεύματα

ψυχομαχούν τα νεύματα
της γλώσσας

Κυλινδρικές γραφές να ψηλαφίζουν
την παιδική μου
ηλικία
αναστενάζοντας για
τη χαμένη γη

Μέσα στους κύκλους της νύχτας
μέσα στους κύκλους των ματιών σου
άνοιξα τα μάτια

στα βλέμματα των νυχτερίδων
έψαλα τραγούδι

Κλείνω κι ανοίγω
τα παραθυρόφυλλα
στα φύλλα που σκορπίζει το φθινόπωρο
στα δάκρυά μου

Η νύχτα πάνω μου
μέσ' από κώδικες ονείρων

σωπαίνει στις αμφιβολίες μου
βρυχάται

Ψαύω της παλινόρθωσης
του τρόμου ιαχές
κινδύνων αχαλίνωτων
συστατικά

σιωπηρές
αναλαμπές σωμάτων




  χός 
σωμάτων που σωπαίνουν

Βρύσες σε δράση
βήματα,
των ήχων του κρυστάλλου
ιστορίες

Σταγόνες της βροχής στο βράχο
μέσα σε χάδια φεγγαριού
 



Πίσω απ' την άρρυθμη αναπνοή μου

και τις λέξεις μου

και τους ήχους των

παραμονεύει η αγωνία των αναζητήσεών μου

που τις παγίδεψαν ο χρόνος,

οι ελπίδες

κι οι διαψεύσεις των.

Κάπου με ξεγέλασαν τα ωραία χρώματα

η μέθη των άσπρων σύννεφων

τ' αρώματα των ανοιξιάτικων λουλουδιών

και παρασύρθηκαν οι επιθυμίες μου σ' ένα αχαλίνωτο κυνηγητό ονείρων

σαν να ’ταν ένα σμάρι πουλιών

που έτρεχαν ξοπίσω απ' τον άπιαστο άνεμο.

Κι όμως ξέρω πως στην καρδιά ενός άνθους λωτού τριγυρισμένου απ' το χαμένο παρελθόν

κι απ' το άγνωστο μέλλον

υπάρχεις πάντα εσύ

ένα όραμα φυλαγμένο απ' τ' αγέννητα ακόμα χρόνια

που πρέπει να το βρω οπωσδήποτε

για ν’ αποκαταστήσω τη χαμένη μου δικαίωση.

Γι’ αυτό ψάχνω αδιάκοπα

τρέχοντας σαν χρυσοθήρας ανερμάτιστος

πίσω απ' τις πλάνες μου

κι απ’ τ’ αλλοπρόσαλλα άλλοθί μου

ενώ η ζωή φεύγει για τ' ανεπίστροφο ταξίδι της,

ολόιδια όπως ένα καράβι φορτωμένο φώτα

και μάταιες ψευδαισθήσεις

που λάμπουν ξεγελαστικά

μες σ' ένα στρόβιλο απίστευτων αντικατοπτρισμών

στα όρια ανύπαρκτων οριζόντων...

Τ.Χ.

28.8.91

 

Α ν ε μ ώ ν ε ς

Κάτω, χαρούλες, κι όλο φως οι μυγδαλιές

τρελό χορό μέσα στους δρόμους αρχινίσαν

κι εδώ στους λόγους ανεμώνες αγκαλιές

μια πρώιμη άνοιξη, χιλιόχρωμη σκορπίσαν..

 

Μια πρώιμη άνοιξη!...Πώς φεύγουν οι καιροί...

Ήταν και τότε όπως και σήμερα ο λόφος

κι εσύ παιδούλα σαν αγάπη τρυφερή

μάζευες λούλουδα στο δειλινό χρυσόφως.

Σ' αναθυμούμαι όπως ερχόσουν ντροπαλά

με το μικρό μπουκέτο σου γλυκιά και μόνη

κι εστάθης δίπλα μου και μου 'δωσες δειλά

μιαν ανεμώνη.

Αθήνα, Άνοιξη 1952

Τάκης Χατζηαναγνώστου

 

 

Ε σ ύ

Είσαι ο τελευταίος ήλιος του καλοκαιριού

που χρύσισε αναπάντεχα τις κορυφογραμμές μου

κι εντούτοις βασιλεύει.

Είσαι το ήμερο φως των ώριμων χρόνων

που πλημμυρίζει ξέχειλα τον κόσμο μου

κι ωστόσο ακολουθεί τη μοίρα των δειλινών.

Είσαι το όνειρο το απίστευτο

που άναψε χίλιες αστραψιές στη νύχτα μου

κι όμως βυθίζεται στο χάος σαν διάττων.

Είσαι το κύμα μιας παιδικής θάλασσας

που άφησε αφίλητα

τα διψασμένα μου ακρόγιαλα.

Είσαι η ιστορία που δεν έζησα.

Είσαι η χαρά που φεύγει.

Είσαι το άλικο τριαντάφυλλο

που ξέσκισε με τ'αγκάθια του το στήθος μου

κι αιμοραγεί η καρδιά μου.

Τ.Χ.

15.9.91

 

O ι γ λ ά ρ ο ι

 

Λευκά πετάγματα, μηνύματα λυγρά,

βαθιούς σκοπούς έχουνε φέρει κι έχουν πάρει,

μέσ' απ' τ' ασάλευτά μου μάτια τα υγρά,

οι γλάροι.

 

Γαλάζιες ώρες δειλινές, στιγμές γλυκές,

κι ακόμα νύχτες κάτ' από χρυσό φεγγάρι

κι είν' ώρες, που 'ζησαν, δικές μου, μυστικές,

οι γλάροι.

 

Κι είναι κι ακόμα ιστορίες μακρινές

ντυμένες την αχνόθαμπη του ονείρου χάρη,

και τις στοχάζονται οκνά, μ' αργές φωνές,

οι γλάροι.

 

Κι απόψε, ως κομποδένεται θολή η βραδιά,

κάτι βαθύ έχουνε φέρει κι έχουν πάρει,

θλιβοί, μέσ' απ' τη νυχτωμένη μου καρδιά,

οι γλάροι.

1942 Τ.Χατζηαναγνώστου

 

Σε γυρεύω

Σε γυρεύω μες στην άνοιξη

τρέχω πίσω απ'τα πουλιά

σε ζητώ στους λόφους που άνθισαν

ψάχνω μες στη σιγαλιά.

Σε γυρεύω ακόμα αγάπη μου

με το καλοκαίρι

πήρες την καρδιά μου κι έφυγες

ποιος θα μου τη φέρει.

 

Σε γυρεύω μες στα σύννεφα,

στον αγέρα που φυσά.

Σε ζητώ μες στο φθινόπωρο

μες στα φύλλα τα χρυσά

 

Κι έρχεται ο χειμώνας ο άγριος

κι έρχονται τα χιόνια

κι εγώ ψάχνω ακόμα,αγάπη μου,

και περνούν τα χρόνια.

1954 ή 1955

 

Μπροστά στον καθρέφτη

Έχεις μιαν ιστορία στο πρόσωπο

δεν μπορώ να βρω την άκρη της

ούτε να θυμηθώ την καταγωγή της

αλλ' αυτή η θάλασσα που στραφταλίζει μέσα στα μάτια σου

τα φύκια που κρέμονται απ' τα μαλλιά σου

οι παιδικές αναμνήσεις που πεταλουδίζουν στο ραγισμένο σου μέτωπο

φέρνουν μια γεύση χαμένου καλοκαιριού

κάτι από μια σπάνια περιπέτεια

που δεν έζησα

ή που θα 'θελα πολύ να ζήσω.

Μη γελάς με τα πρόωρα ασπρισμένα μου μαλλιά

είναι μια κούραση

από εμφυλίους πολέμους

απελπισιές,

αγώνες,

επαναστάσεις,

δικτατορίες,

κατατρεγμούς,

δε θυμάμαι αν υπήρξε ποτέ ένα ήρεμο πρωινό σ' αυτόν τον κόσμο

να σκύψει κανείς στη γαληνή του επιφάνεια

και ν' αναζητήσει μες στον καθρέφτη της τον εαυτό του

γι' αυτό δεν το κατάλαβα πώς έγινε και μου άσπρισαν τα μαλλιά

κι έφυγαν οι καιροί σαν τα πουλιά από κοντά μου

κι έχασα την αίσθηση που μετρά

εσένα

εμένα

τις ιστορίες μας

τα πρόσωπά μας

και πια δεν ξέρω αν η ιστορία που έχεις στο πρόσωπο

είναι η δική μου

ή μήπως το δικό μου πρόσωπο

είναι που έχει αυτή τη δική σου ιστορία.

11.7.1970

Τάκης Χατζηαναγνώστου

 

 

K ό λ π ο ς

Νεκροί ! Νεκροί ! Νεκροί !

Γέμισαν πάλι χιλιάδες νεκρούς οι δρόμοι

κι η θάλασσα,

κι η έρημος,

ποτάμια το αίμα στην άνυδρη ψυχή μας

ίσα-ίσα για να πιει η φτωχή παπαρούνα

της χαμένης ειρήνης

και να υψώσει την απελπισία της

στο φουρτουνιασμένο μας στήθος..

Ως πότε θα δέρνονται οι καιροί στα πέλαγα

ως πότε θα χάνονται οι άνθρωποι

ως πότε θα βουλιάζει η καρδιά

χωρίς μια στάλα αυτογνωσίας.

Τόση άδικη μοίρα

γι' αυτό το καταπληγωμένο γένος

ως πότε

ως πότε.

Τ.Χ.

15.2.91

 

ο σ τ α υ ρ ό ς

Διαθέτω έναν σταυρό

είναι το μόνο μου κατάλοιπο από μια τεράστια περιουσία

γεμάτη ιδεολογίες, ιδανικά, οράματα,

γεμάτη πίστεις

κι επιδιώξεις

και προσδοκίες

κι αισθήματα

κι ανιδιοτέλειες

κι ευγενικές ευαισθησίες

κι ατέλειωτη τρυφερότητα.

Πού χάθηκαν όλα,

πού ασωτεύτηκαν,

πώς μου τα πήραν οι άνεμοι,

ποια σταυροδρόμια του κόσμου με ξεγέλασαν

και μου τα λεηλάτησαν,

και μένω τώρα μονάχα μ' αυτόν το σταυρό στους ώμους

ίσα-ίσα για να μαρτυρεί

ότι υπήρξα κάποτε κι εγώ ένας Χριστός

προδομένος απ' τον ίδιο τον εαυτό μου.

T.X.

10.5.91

 

Σ τ α θ μ ο ί

Μοιάζω μ’εκείνους τους σταθμούς

των έρημων τοπίων

ή με τις αυταπάτες

των ψεύτικων ωροσκοπίων

 

Η ά μ α ξ α

Έξω απ’ το σπίτι μας σταμάτησε προχτές μια άμαξα

Κανέναν δεν προσμέναμε

κανείς δεν ήταν να ’ρθει

όλα τ’ αγαπημένα πρόσωπα είχαν χαθεί από χρόνια

όλα τα ωραία μας όνειρα είχαν λησμονηθεί

κι όμως, σας λέω, την άκουσα

θαρρώ την είδα κιόλας

την έσερναν τέσσερα μαυροκόκκινα άλογα

ενώ στα πλάγια της είχε χρυσά φανάρια

-σβηστά ή αναμένα, δεν μπορώ να πω.

Κι οι πόρτες της, α ναι, οι πόρτες της ήταν κλειστές

κι ο αμαξάς

ήταν βουβός κι αγέλαστος και κοίταζε μακριάθε...

Περίεργο !...

Μια μέρα πριν ήταν που έφυγαν τα χελιδόνια

μια μέρα πριν ήταν που καβαλίκεψε τη θάλασσα

εκείνος ο άγριος άνεμος

εκείνη η ασήκωτη θλίψη....

Λοιπόν σας βεβαιώ

έξω απ’ το σπίτι μας σταμάτησε σίγουρα

εκείνη η παράξενη άμαξα

την άκουσα

την είδα.

Κι όμως κανείς δε σάλεψε να τη ρωτησει τι ήθελε

ποιον έφερε

ποιον σκόπευε να πάρει.

Μονάχα ένα μικρό κορίτσι του σπιτιού

έσκυψε απ’ το παράθυρο

ύστερα ξανακάθισε στη θέση του

μας κοίταξε

κι είπε σιγά, σαν ν’ αναστέναζε

τι έρημος -

τι έρημος που ήταν ο δρόμος....

1972

Τάκης Χατζηαναγνώστου

 

Δίχως τίτλο

Έλα να σε πάρω απόψε

να πάμε μαζί στην παιδική θάλασσα με τ’ αφρόντιστα

κύματα

εκεί όπου ακόμα πεταλουδίζουν

τρυφερά-τρυφερά

ίχνη μικρά απ’ την ιστορία των πρώτων μου χρόνων

΄Ελα να σε πάρω απόψε

να πάμε μαζί στους βράχους με τα παράξενα σχήματα

εκεί όπου ακόμα ανασαίνουν

πολύχρωμα ολοζώντανα κι ανάλαφρα

τα πρώτα-πρώτα μου όνειρα.

Δεν είχα και δεν έχω τίποτ’ άλλο πιο δικό

απ’ αυτόν τον ήλιο που θα δεις να βασιλεύει

απ’ αυτό τ’ άκρόγιαλο όπου θα γνωρίσεις τα πρώτα μου

βήματα

απ’ αυτήν την ώρα του βραδιού που είναι σαν παραμύθι.

΄Ελα να πάμε μαζί στα μέρη που αγάπησα

να βρούμε την καρδιά μου

την πρώτη μου την παιδική καρδιά

να σου τη δώσω φυλαχτό για όλη τη ζωή μας.

Καλοκαίρι 1955

 

Υψομετρία

Όταν τα σύννεφα σκεπάζουν τη μικρή σου πόλη

μην έχεις την εντύπωση πως έφυγεν ο ήλιος απ’ τον κόσμο η πως αυτή η αδιέξοδη ατμόσφαιρα

σου έγινε μοίρα και φραγμός.

Όταν τα σύννεφα σκεπάζουν το μικρός σου σύμπαν

μη λες πως έκλεισαν οι ορίζοντες γύρω σου

και μην αφήνεσαι στην ηττοπάθεια που πάει να σε περιζώσει

Αν μπορείς να πετάξεις πάνω απ’ τη γκρίζα τους σκεπή

θα δεις ξανά τον ουρανό ν’ άστράφτει απ’ το φως

τον ήλιο να λάμπει καταμεσής στο στερέωμα

την απεραντωσύνη του διαστήματος

να εκτείνεται ακόμα πιο απέραντη κι ακόμα πιο άσωστη

θα δεις

πως είναι πάντα δική σου η ελευθερία

να χώνεις σαν το πανάρχαιο δέντρο τα πόδια σου βαθιά στη γη

και να υψώνεις τις φουντωμένες σου κορφές ως το Θεό

αυτό το Θεό που η δική σου υπόσταση δικαιώνει.

Μόνο μάθε

ότι πάνω απ’ τα σύννεφα δεν υπάρχει ψυχή

ούτε ακόμα αυτά τα πουλιά που πάντα τραβούν του ύψους

μη σου φανεί παράξενο

η λάμψη απ΄ το φως είναι τόσο δυνατή που τυφλώνει

είναι σαν μια λεπίδα κοφτερή που αποκεφαλίζει

και βέβαια τα πουλιά μήτε το ένα μήτε το άλλο επιθυμούν

γνοιάζονται περισσότερο για τα σκουλήκια και τους σπόρους

που κρύβονται στο χώμα

ή αν είναι όρνια των βουνών

για τα ψοφίμια με τις ανοιγμένες κοιλιές

που κοίτονται στις έρημες πεδιάδες.

Ναι, πάνω απ’ τα σύννεφα δεν υπάρχει τίποτα

έξω απ’ το φως

απ’ την απόλυτη καθαρότητα του ύψους

κι απ’ τη μοναχική αίσθηση του απείρου.

Λοιπόν, όπως καταλαβαίνεις, τα σύννεφα είναι ένα σύνορο

του απάνω κόσμου που είναι μια άλλη περιοχή

και του κάτω που είναι η καθημερινότητά μας.

Το θέμα είναι αν μπορείς να τα ξεπεράσεις.

 

Όλα τελειώνουν κάποτε

Όλα τελειώνουν κάποτε

όπως τελειώνει ξαφνικά το καλοκαίρι

ή όπως ξεψυχά ένα πουλί

ή όπως φυλλορροούν τα τριαντάφυλλα στη σέρα.

Ούτε μια κίνηση διαμαρτυρίας απ’ τα χείλη σου

ούτε μια κραυγή απελπισιάς απ’ την ψυχή σου.

Μόνο ένας βόγκος στα έγκατα

που ωστόσο δεν τον άκουσε κανείς

γιατί η πληγή ήταν αθέατη

σαν την αθέατη πλευρά του φεγγαριού

-ένας κόσμος που χάθηκε

πίσω απ’ τα διακριτικά χαμόγελα της τυπικής ευγένειας

και της αφάνταστης μοναξιάς.

1983

Τάκης Χατζηαναγνώστου

 

Θεωρητικό

- Ταξιδεύεις ;

- Ναί, ανάμεσα στ’άστρα.

Εδώ, ξέρεις, είναι ένας άλλος κόσμος

μια άλλη πραγματικότητα πέρ’ απ’ τα όνειρα και τις

αυταπάτες

το νιώθεις ότι σε τριγυρίζουν άγνωστα πετρώματα εκατομμυρίων ετών

ανώνυμη ύλη που διασπάστηκε στα βάθη ανύπαρκτης

ιστορίας

μια πυκνή ερημιά δίχως όρια

μια μάζα απουσίας

μήτε πουλιά

μήτε ερπετά

μήτε θηρία

μήτε άνθρωποι

τίποτα δεν υπήρξε εδώ ποτέ

έξω απ’ αυτήν την ψυχρή άφωνη ύλη

προπάντων αυτό το τελευταίο : μήτε άνθρωποι !

Κι είναι μια γοητεία

ότι επιτέλους ανακαλύπτεις το χώρο της αλήθειας

όπου τίποτα δεν μπορεί να σε γελάσει

παρ’ εκτός ο εαυτός σου.

Καλοκαίρι, 1988

Τάκης Χατζηαναγνώστου

 

΄Ε ρ ω τ α ς

 

Ε ι σ α γ ω γ ι κ ό ε π ι μ ύ θ ι ο

 

Ίσως κάποτε

Ωριμάσει μέσα μας η

Αγουρη συνείδηση.

Να δεις ότι τότε θα μπορέσουμε

Να κοιτάξουμε με μεγαλύτερη βεβαιότητα την

Απελπισμένη μας αλήθεια.

Μόνο

Ότι ίσως τότε θα’ναι πια αργά να ξανα-

Υπάρξει ο σημερινός μας κλήρος.

1.

Στέκομαι μπροστά σου

μ’ ένα κλωνάρι λυγαριάς στα δάχτυλα

μ’ εκείνη την αίσθηση του ώριμου καλοκαιριού στα χείλια

και σε κοιτώ

δειλός, αμήχανος, και πληγωμένος

παραδομένος στο μελτέμι που φυσά απ’ όλες τις μεριές

κι αναμετρώ το ήμερο φως του προσώπου σου

ενός προσώπου φερμένου από μιαν άλλη μακρινή εποχή

τότε που δεν ήξερα πως υπήρχα.

Στέκομαι μπροστά σου

μ’ ένα ολόγιομο φεγγάρι στην καρδιά

με μια βαθιά κόκκινη ιστορία στο στέρνο

και ψαύω τρεμουλιαστά

τη μοίρα μου

τη μοίρα σου

σαν έφηβος δεκαοχτώ χρονών

χαμένος μέσα στον άξαφνο κόσμο

που έστησε γύρω μου η παρουσία σου.

Στέκομαι μπροστά σου

και δε μιλώ

παντού ολογύρα μου πλέουν ψευδαισθήσεις

ενώ ο νους μου γέμισε ωραία φαντάσματα

εσύ

εγώ

η ευτυχία.

Τα όνειρα έγιναν σαν τα ενδημικά πουλιά

φώλιασαν μέσα μου κι ασώπαστα τιτιβίζουν

Δεν ξέρω πια τι είναι ψέματα

ή τι είναι αλήθεια

απ’ όλες τις μεριές ακούω τις φωνές της άνοιξης

μέθυσε ο κόσμος κι άλλαξε χρώματα

χορεύει γελαστός μέσα στο ατελεύτητο σύμπαν.

2.

 

Θα ΄θελα να σου γράψω ένα ποίημα με λέξεις απλές

μαζεμένες σαν τα βότσαλα

απ' τ' ακρόγιαλα των παιδικών μου χρόνων.

Ήταν μια εποχή που μέσα μου πρωτάνοιγε αλώβητο το

τριαντάφυλλο του κόσμου

κι ο ήλιος το φιλούσε ζεστός

ενώ πάνω στα πέταλά του γυάλιζαν

ένα πλήθος δροσοσταλίδες.

Έτρεχα τότε αλλοπαρμένος πλάι στη θάλασσα

σπρωγμένος από μυστικές φωνές

πάνω μου άστραφτε σαν κόψη ξυραφιού ο ουρανός

στο στήθος μου βομβούσε το τραγούδι των κυμάτων

μες στην καρδιά μου κατέβαινε ο ίδιος ο Θεός

η αίσθηση ότι υπάρχω.

Έσκυβα τότε και μάζευα βότσαλα

ζωγράφιζα πάνω τους μ' ανεξίτηλα δάκρυα

το ωραίο σου κι άγνωστο πρόσωπο

χωρίς να ξέρω αν θα γινόταν ποτέ να το βρω

χωρίς να ξέρω αν θα μπορέσω ποτέ να το εγγίσω.

Ύστερα με πήραν οι θύελλες κι οι άνεμοι

έγινα μια κοινή κι ανώνυμη ιστορία

δίχως πουλιά στα φυλλώματα των δέντρων μου

δίχως φωνές εντός μου

με μια χαλασμένη πυξίδα στα χέρια μου

ν' αναζητώ το ανεύρετο

στα πολύβουα σταυροδρόμια της γης μας

κι άξαφνα ανάτειλες μπρος μου απρόσμενα

καινούριος ήλιος τυλιγμένος χρυσές ανταύγειες

καινούριο τρυφερό φεγγάρι τ' ουρανού μου

και με κοιτάς πάνω απ’ το ματωμένο χάος των καιρών

μ' ένα βλέμμα τόσο ήμερο

μ' ένα χαμόγελο τόσο πράο

που αναρωτιέμαι

μην είσαι μια αυταπάτη μάταιων αντικατοπτρισμών

στην αξημέρωτη νύχτα της ερήμου.

3.

Βυθίζω μια κρυφή ευτυχία

στα ήσυχα νερά της λίμνης

που ορίζει το φωτεινό σου πρόσωπο

έχω την αίσθηση του απέραντου

που ακόμα δεν άρχισε

κι ίσως ποτέ δε θα τελειώσει

κι όμως μπροστά σου νιώθω πως εκτείνομαι

απ’ τη μια ως την άλλην άκρη του σύμπαντος

μια διάσταση άπειρη

γεμάτη τρυφερότητα κι ανέλπιδες προσδοκίες

δεν το ξέρεις

γιατί σου μιλώ για πράματα άσχετα

για καθημερινές ασημαντότητες χωρίς περιεχόμενο κανένα

κι όμως

πίσω από κάθε λόγο μου

μπορείς ν’ ακούσεις βομβίσματα μελισσών

ψίθυρους από μικρά δειλινά όνειρα

περιπέτειες πουλιών πάνω σ’ ανοιξιάτικα κλώνια

χαιρετίσματα απ’ τη θάλασσα των παιδικών μου χρόνων

δεν την ξέρεις αυτήν τη θάλασσα

κι όμως σκέψου

ότι μες στα κοχύλια της τα κατάφερε και μάζεψε

όλες τις σιωπές και τις αγωνίες μου

όλες τις άναρθρες κραυγές μου στο χάος

τις μυστικές εξομολογήσεις μου για μιαν άλλη ζωή

άγνωστη κι απλησίαστη

που ποτέ μου δεν έζησα

κι ίσως ποτέ δε θα ζήσω.

Βυθίζω την κρυφή απελπισία μου

μες στο ανήξερο βλέμμα σου.

Βραδιάζει.

Θε μου, κάνε το επόμενο λεπτό

ξανά να ξημερώσει.

4.

Πορεύομαι ασταμάτητα μέσα στον έρημο χρόνο

και το πρόσωπό σου μ’ ακολουθεί παντού :

τα μάτια σου. τα χείλη σου, η αναπνοή σου.

Είσαι ένα σχήμα μαγείας που τρέχει αδιάκοπα ξοπίσω μου πετώντας πάνω στα φτερά των ανέμων

ή πάνω στις γραμμές που γράφουν οι ορίζοντες.

Κλείνω τα μάτια μου να λυτρωθώ

κι όμως σε βλέπω επίμονα μέσ’ απ’ τα βλέφαρά μου

φεύγω κρυφά να μη με βρεις

κι όμως συνέχεια λάμπεις μπροστά μου

άλλοτε πάνω στις μετώπες των βουνών

ξάφνου ανάμεσα στα στραφταλίσματα της θάλασσας

κάποτε πίσω από φτερά περιστεριών

ή κάτω απ’ τη σκιά έρημων βράχων.

Καμιά φορά σ’ ακούω

ν’ ανασαίνεις ανάμεσα σε ήχους και φλοισβίσματα

μου τραγουδάς με χίλιες άφωνες φωνές

ή σιωπάς όπως σωπαίνουν στις πλαγιές τα ελάτια.

Έρχονται ώρες που χάνεσαι

μα τότε βλέπω ολοφάνερα τ’ αποτυπώματα

των βημάτων σου πάνω στις πέτρες

ή πάνω στα πέταλα άγριων λουλουδιών.

Δεν ξέρω πότε η ανωνυμία της ομίχλης

θα μου πει τ’ όνομά σου,

δεν ξέρω τι είσαι, από πού ήρθες, τι σ’ έφερε ως εδώ.

Το μόνο που βαραίνει εντός μου

είναι αυτό το πρόσωπο, αυτά τα χείλη, αυτά τα μάτια,

δυο μάτια που μου γνέφουν συνέχεια

μέσ’ απ΄ τη διαφάνεια της πρώιμης βροχής

ή κάτω απ’ των σύννεφων τα ταξιδιάρικα σχέδια

πίσω απ’ τα σπασμένα κομμάτια τ ουρανού

ή μέσ’ απ’ των δειλινών την ασάλευτη θλίψη.

Έπειτα, καθώς τινάζεται στο διάστημα το ουράνιο τόξο

κι αρχίζουν να ξεφυτρώνουν απ’ ολόγυρα

χαμόγελα από φως

σε βλέπω να ξεπροβάλεις

μέσ’ απ’ τα ξεπλυμένα φυλλώματα

παίζοντας με τις νυφίτσες και τους σκίουρους

ή τρέχοντας στ’ ακροδάχτυλα πάνω απ’ τη νεροσυρμή

γυμνή

σιγοσφυρίζοντας άγνωστους σκοπούς

ανάμεσα στις κατακόκκινες ροδιές

και πλάι στο φράχτη με τα κυδώνια.

Έγινα ένας καθρέφτης όλο λάμψεις

και σ’ αντανακλώ

σαν αναπότρεπτη, σπαρακτική μοίρα.

Εσύ πια έγινες εγώ.

Εγώ είμαι εσύ

ως τη συντέλεια των αιώνων.

5.

Δεν ξέρω αν σ’ έχασα ή αν σε βρήκα

αν έφυγες ανεπίστρεπτα με τους γερανούς

που πήραν φέτος βιαστικά τα χελιδόνια

ή κρύφτηκες ερμητικά στα μέσα φύλλα της καρδιάς

όπως στο μεταξένιο τους κουκούλι οι νύμφες

σ’ αναζητώ ασταμάτητα παντού και μέσα μου και γύρω μου

στιγμές αισθάνομαι ότι ψάχνω μάταια

χαμένος μες στην πολυδιάστατη απουσία σου

άλλοτε πάλι εγκαρτερώ

μήπως γυρίσει επιτέλους ο κύκλος της αποδημίας σου

και βρεις το δρόμο της επιστροφής

βέβαια ξέμεινε ανολοκλήρωτο το πιο ωραίο μου καλοκαίρι

αφού τουφέκισες τόσο ανελέητα

τις τελευταίες μέρες πριν απ’ το φθινόπωρο

μα ωστόσο εγώ είδα κάπου φευγαλέα τα μάτια σου

να φεύγουν σαν κυνηγημένα πίσω απ’ τα σύννεφα

ή να δακρύζουν πλάι στις στάλες της βροχής

ύστερα μου φάνηκε πως έγειρε λοξά το πρόσωπό σου

όπως θλιμμένα γέρνουν καμιά φορά τα δειλινά

αφήνοντας ένα πικρό χαμόγελο πάνω απ’ τους λόφους

κι όμως υπήρξες κάποτε

όνειρο πλεγμένο από αληθινές ανταύγειες

μια ανέλπιστη προσδοκία φυτρωμένη ανάμεσα σε

τριανταφυλλιές

πώς έγινες τώρα σαν τον άνεμο

και φεύγεις κι έρχεσαι και πάλι χάνεσαι

και μένουν οι χούφτες μου αδειανές

και μένουν έρημες οι αισθήσεις μου

σαν ρούχο ξεραμένων τζιτζικιών

σ’ αναζητώ παντού σαν χώμα που διψά νερό

σαν δέντρο που πεινά τον ήλιο

πού είσαι και δεν ακούς τις παράξενες μουσικές

που ηχούν από μέρες τώρα στα δάση

κοίτα ότι έγινε αδιέξοδο το σταυροδρόμι όπου μ’ έφερες

ακόμα κι οι ορίζοντες βούλιαξαν μέσα στην καταχνιά

και το πούσι

πώς θες λοιπόν να βρω τα ίχνη σου

μονάχα με σταλαγματιές ζωής

ριγμένες τυχαία μες στον απέραντο ωκεανό

κι όμως παρ’ όλ’ αυτά ψάχνω, ψάχνω

ρωτώ όλα του κόσμου τα πουλιά

πού είσαι, γιατί ήρθες, γιατί έφυγες

γιατί με κάρφωσες απάνω στο σταυρό της πιο σκληρής

σιωπής

και πια κανείς δε μου απαντά

αν είσαι μακριά ή κοντά μου

αν σ’ έχασα για πάντα

ή αν για πάντα θα μείνω μόνο μ’ ένα είδωλο

στην απογυμνωμένη μου καρδιά.

6.

Το φθινόπωρο θα ρθει αναπόφευκτα

κάπου μακριά θαρρώ σημαίνει η ασάλευτή του ώρα

- δεν την ακούς ;

τα δάση άρχισαν να ετοιμάζουν τα κίτρινά τους χρώματα

κι οι λάμψεις του καλοκαιριού ήδη αποχωρούν

τώρα οι άνεμοι θα σηκωθούν ανελέητοι

να κυνηγήσουν το φως

ενώ ο κόσμος θα γεμίσει γκρίζα σύννεφα

μαζί με τρομαγμένα φτερά πουλιών

έπειτα θα ρθει απρόσμενα η βροχή

στην αρχή δυνατή σαν μαστίγωμα

ύστερα ήρεμη σαν μεταμέλεια

κάτω απ’ την υγρή της θλίψη

θα σβήσουν όλες οι ιστορίες που ξέμειναν ανολοκλήρωτες

κι όλα τα βήματα

που δεν πρόλαβαν να φτάσουν σε κάποιον προορισμό

τότε τα βράδια θα πνιγούν στις σκιές

κι οι σκιές θα χαράξουν τη βουβή τους απόγνωση

μέσα στα μάτια σου

μέσα στα μάτια μου.

Ω, ναι, είναι σίγουρο το φθινόπωρο θα ρθει

κι όμως εσύ έχεις ξεχαστεί κάτω απ’ το χρόνο που φεύγει

ολόιδια με την αιώνια πραγματικότητα

με την οριστική έννοια της ζωής

δε θέλω να ταράξω την ανέμελή σου αφαίρεση

ούτε τη σοφή σιωπή σου

ωστόσο

ακούω έξω απ’ την πόρτα μας τα μηνύματα των καιρών

κιόλας τα φαντάσματά τους γέμισαν ασφυκτικά την αυλή μας

από παντού φωνάζει η παρουσία τους

κρατημένη απ’ το χέρι με το άγνωστο Αύριο

- δεν τα βλέπεις ;

- δεν τ’ ακούς ;

Το φθινόπωρο θα ρθει χωρίς αναβολή

δος μου το χέρι σου

έχουμε πολύ αργήσει.

7.

Δε θα συναντηθούμε ποτέ !

Εσύ ένα όνειρο άπιαστο

που ανάτειλε ξαφνικά πάνω απ’ τους σκοτεινούς μου

ορίζοντες

κι εγώ μια μοναχική περίπτωση

δίχως φως και δίχως ελπίδα

με τις ρίζες μου βαθιά μπηγμένες στο τέλμα μου

σαν καλάμι ερημικό

ξεχασμένο ακόμα κι απ’ τον άνεμο.

Εσύ ένα άστρο αλαργινό

φερμένο απρόσμενα στο σκοτεινό ουρανό μου

γεμάτο λάμψη κι αστραποβόλημα

κι εγώ μια ταπεινή ικεσία δίχως προοπτικές

δεμένη για πάντα στο χώμα.

Εσύ μια ωραία μέθη από πνοές

διάχυτη στον αέρα που αναπνέω

κι εγώ ένα σχήμα ταπεινό και γήινο

παραδομένο από καιρό στην εγκατάλειψή του.

Σε κοιτάζω από μακριά

όπως κοίταζα κάποτε τα μεγάλα φεγγάρια

που έβγαιναν πάνω απ’ τη θάλασσα του νησιού μου

όπως κοίταζα τ’ άσπρα περαστικά πουλιά

ή τα ταξιδιάρικα σύννεφα

που κουβαλούσαν οι αγέρηδες στα φτερά τους

προσπαθώ να συλλάβω το νόημα της παρουσίας σου

γεμάτος λαχτάρα για μια καινούρια μοίρα

για έναν καινούριο Θεό

μα εσύ μένεις μια περιπέτεια απροσπέλαστη

άνθος εξωτικό κι απλησίαστο

δίχως φωνές

δίχως εκείνες τις γέφυρες

που ενώνουν τους κόσμους μεταξύ τους.

Τι κρίμα !

Δε θα συναντηθούμε ποτέ !

8.

(απομυθοποίηση)

Η απλανής ιστορία έσβησε

ολόιδια όπως σβήνει στο έρημο ακρόγιαλο

το ανώνυμο κύμα.

Βέβαια στην άμμο μένουν ακόμα σκόρπια πού και πού

κάποια επίμονα ίχνη της άδοξης περιπέτειας

αλλά στο τέλος θα χαθούν κι αυτά απ’ τη βροχή, τον άνεμο, και τις φουρτούνες του χειμώνα.

Τότε ο κόσμος θα βουλιάξει ξανά

στη φρίκη της καθημερινότητας

ενώ εσύ δε θα ’σαι πια παρά

ένα άστρο χαμένο πριν εκατομμύρια έτη φωτός

κι εγώ μια ξεχασμένη περίπτωση

με τις στερνές ανταύγειες απ’ τη λάμψη σου μέσα μου

και τούτο το αμφίβολο ερωτηματικό στα χείλη :

υ π ή ρ ξ ε ς π ο τ έ ά ρ α γ ε ;

 

Κ ύ ρ ι ε

1.

Ταξίδεψα στο διάστημα ανάμεσα στ’άστρα σου

με την αλαζονεία μιας ανθρώπινης νίκης στο μέτωπο

με τη σημαία του κατακτητή στην καρδιά μου

είδα τη γη ν’ανατέλει πίσω απ’το σκοτεινό ορίζοντα του

φεγγαριού

είπα πως είμαι ισχυρός

ότι μπορώ να σε παραμερίσω

μα περνούσε ο χρονος που έταξες να μετρά τη ζωή μου

κι άρχισα να νιώθω βαριά πάνω μου τη μάζα της μοναξιάς

που με κύκλωνε ολούθε

ένώ μέσα μου έσπερνε και θέριζε ο φόβος

και γίνονταν ολοένα και πιο δυνατές οι έλξεις απ’τις ρίζες μου

πίσω,

απ’ τη γη των πατέρων μου,

κι επέστρεψα

κι ησύχασα

κι ασφαλισμένος σήκωσα το κεφάλι ψηλά

να μετρήσω το δρόμο που διέτρεξα

κι είδα πως δεν έκανα τίποτ’ άλλο

πάρεξ να μεγαλώσω μέσα μου τα όρια του σύμπαντός σου

να μεγαλώσω την έκτασή σου και το νόημά σου

και να μικρύνω έτσι ακόμα πιότερο

την ασημαντότητά μου.

2.

Σκάβω βαθιά μέσα μου

μέσα στο χώμα στον πηλό και στη λάσπη

ψάχνω να βρω τις πηγές σου

αυτές τις πηγές που ξεδίψασαν τους προφήτες σου

και πότισαν το άνθος της ισορροπίας μέσα στο σύμπαν

πρέπει να βρω αυτό το νόημα της ισορροπίας

για να μπορέσω να σταθώ όρθιος πάνω στην έρημη πέτρα

χωρίς φόβο και χωρίς πάθος

με το λόγο της σιωπής στα χείλη μου

ήρεμος ταπεινός και περήφανος

που υπάρχεις

που υπάρχω

που υπάρχει ο κόσμος.

3.

Ο κόσμος η νύχτα κι εσύ

κι εκείνο το μεγάλο κόκκινο τριαντάφυλλο

καρφωμένο στο στήθος σου

να φεγγαροπερπατεί σ’έναν απελπισμένο ουρανό

με το χρώμα του αίματος και της προδοσίας

και της ντροπής και της συμφοράς

στα κέρινά του πέταλα

και να στάζει φωτιά

πάνω στην καρδιά μου

σαν τιμωρία για τη μοναξιά της νύχτας

που ωστόσο εσύ ο ίδιος έσπειρες γύρω μου

ανερώτητα.

4.

Νά-την λοιπόν πάλι η φθορά της αμφιβολίας

ντυμένη την τυφλή αναζήτηση του σκουληκιού

ντυμένη την ανάγκη μιας στερεότητας

που την γυρεύει τόσο η σάρκα μου.

Φώναξα ότι υπάρχεις

και νόμισα ότι ηρέμησα.

Αλλά δεν ηρεμώ.

Πρέπει να μου πεις πού είσαι

να ρθω να εγγίσω την πλευρά σου

να ξεκουράσω πάνω στο απτό σχήμα σου τα χέρια μου

ν’ ακουμπήσω πάνω στο απέραντο βλέμμα σου την καρδιά

μου

ο περιπατών επί πτερύγων ανέμων είναι μια περιπέτεια

άπιαστη

κι εγώ σε θέλω εδώ

μια ζωντανή συνείδηση για τις χούφτες μου

μια βεβαιότητα για τις διαμαρτυρίες μου

ένα παρόν δικό μου για πάντα

μη μου το αρνιέσαι

οι πόλεμοι είναι πολλοί πάνω στη γη

ο θάνατος σε νίκησε

κοίτα :

πρόσφυγες, σκοτωμένα παιδιά, τυφλοί γέροντες,

κουφάρια κάθε λογής στους δρόμους και τα μονοπάτια

και βόμβες, και αεροπλάνα, και φωτιές

κι άγρια πρόσωπα που στάζουν μόνο αίμα

πού είσαι, πού είσαι

γιατί μας άφησες μόνους κι αβοήθητους

γιατί μας εγκατέλειψες στο έλεος της απουσίας σου

άμαχος πληθυσμός είμαστε όλη η γη

αδέρφια είπες πως είμαστε κι εσύ ο πατέρας όλων

που είναι λοιπόν η πατρική σου προστασία ;

δεν είσαι πια ο απτόμενος των ορέων και καπνίζονται

άλλοι σου έκλεψαν την τέχνη

και τους ανέχεσαι να κομπορρημονούν αδιάντροπα

μπροστά σου και μπροστά μας

και δεν αρπάζεις το φραγγέλιο

να τους πετάξεις στις μαύρες θάλασσες

ξορίζοντάς τους στις πίσσες, στα σκοτάδια και στα τάρταρα.

Δε μιλάς καν.

Πού είσαι, πού είσαι

δε σε βλέπω όσο κι αν μαντεύω τις διαστάσεις σου

δε σ’ ακούω όσο κι αν βουίζει μέσα μου

η ηχώ απ’ την πανάρχαια φωνή σου.

Ω, αυτή η ασύλληπτη προαιώνια φωνή !

Πότε επιτέλους θα ξαναγίνει φλόγα πύρινη

να κατέβει απ’ τον μακρινό ουρανό σου

και να ’ρθει να τιθασέψει πάνω μας

την απαίσια ματαιότητά μας !

 

Απέραντη θάλασσα

Απέραντη θάλασσα των παιδικών ονείρων

απροσμέτρητη ζωή με τα χίλια χρώματα

που δεν ξέρεις από Μπιάφρες εσύ

κι από παιδιά σκασμένα πλάι σε σκουπίδια

μήτε από Βιετνάμ και Λάος και Καμπότζες

και βρώμικους πολέμους στις ζούγκλες της Ανατολής

μήτε από Σουδάν, και Κόσοβα, και Αφγανιστάν, και Πακιστάν

πνιγμένα στην απελπισία και το αίμα

μήτε από επαναστάσεις και δημοκρατίες και δικτατορίες

κι ανθρώπινα πάθη ανεβασμένα ως τον ουρανό

κι άλλα εξευτελισμένα να κολυμπούν στη λάσπη,

απέραντη ομορφιά του κόσμου

που κάποτε τ’ ακατάληπτά σου μηνύματα

γινόνταν στραφταλιστές πεταλούδες απ’ τον ήλιο

κι ερχόνταν κι έμπαιναν στα τρυφερά μου στήθια

μεθώντας-με με τη μαγεία σου,

σε κοιτάζω

τώρα που τα χρόνια μού άσπρισαν πια τα μαλλιά

έχεις πάντα στο πρόσωπο εκείνα τ’ άπειρα χρώματα

παίζεις πάντα με τ’ αγριεμένα σου κύματα

ή με τ’ άλλα, τα μικρά κι ανήξερα στις αμμουδιές

και δε λες τίποτα

μήτε για το χρόνο που κυλά πάνω σου χωρίς να σ’ αγγίζει

μήτε για το βάθος τ’ ουρανού που καθρεφτίζεται μέσα σου

κι όμως δε σε πονεί

μήτε για τους παλιούς σου φίλους σαν εμένα

που κάποτε ήρθαν κι ακούμπησαν τα δάκρυά τους

πλάι στα βράχια σου

μου μοιάζεις σαν να φεύγεις

σαν να με προσπερνάς

σέρνοντας πίσω σου την επιστήμη της αδιαφορίας σου

κι αφήνοντάς-με ξεγελασμένο στα πικρά ακρογιάλια σου

να μετρώ νικημένος τις προδομένες μου αυταπάτες.


Πολύς ο ίσκιος
κι ο περίγυρος
στενός
και πώς να σε χωρέση
ο νους μας
Xώρα
του αχωρήτου;

Aνθό
δε βρίσκω
που να μη φωλεύη
ο ήλιος
που άστραψε
τη λυγερά του
μέλαθρα
μες των καλύκων
τις πορείες.

Mα συ εντός μας
δε χωρείς.
Mήδ' έχει ο λογισμός
περίσσια/κάνιστρα
να δρέψη
τις ροδιές σου
της αυλής!

Mόνο η ψυχή -
ω θάμμα -
εφτάκλιτη
σε περικλεί
μες τις θολές της
ερημίες / καθώς
το μοσχοβόλημα
οι πετρώες
Aραβίες...

Στα κάστρα
σ' ανιστόρησα
οδηγήτρια
και στ' αδυσώπητο
το κρίμα / απάνου
σε ξανάδα
γρηγορούσα!

Ήπια τις χάρες σου
μες τα κρουστά σου
νάματα,
ότι καιόμενη
ανηφόρισα
και με ξημέρωσες
ανθούσα!

Xαίρε
των Bλαχερνών
το έπος
ανατείνουσα
περικρατείς
και στ' όνειρό μας
το περίστυλο
ξανθές
οι κίονές σου
οι αρμονίες!

Για νάρθη
το αύριο
αβασίλευτο
στο φως σου
οι πληγές μας
εξουσίες!

Eπί των όφεων
περιπατείς
για να πραΰνωνται
οι σκοτίες...

Λυγίζει
ο κάλαμος
προτού να γίνη
αυλός
κι ό,τι κι αν λέω
σωπαίνω...

Άφατη
η πρέπουσα
οδός
κ' επιφανής
μες τη σκιά σου...

Aς ήμουν
κρίνο
στου αρχαγγέλου σου
τα χέρια
σφαλισμένο
ν' ανθοβολώ
θωρώντας σε
με τον ωραίον
κάλλει
στην ποδιά σου!...



I.

Όταν ένα περιστέρι πάει να χαλάσει τα καλοχτενισμένα μαλλιά σου, κοίταξε να το μεταπείσεις με το στόμα σου. Να το προσελκύσεις να σε φιλήσει. Το χειρότερο θα ‘ναι να το διώξεις με μιά νευρική κίνηση του χεριού σου. Γιατί τότε και τα μαλλιά σου θα ξεχτενιστούν και το περιστέρι ποτέ δεν πρόκειται να σ’ αγαπήσει.

 

II.

Πηγή της γνώσης κάποτε ξεπήδησε απ’ τη γη σε χώρα αραβική. Όμως κανείς δεν έτρεξε να πιεί και να επωφεληθεί. Κι αυτή, για εκδίκηση, έγινε πετρέλαιο.

 

III.

Η σημασία των πουλιών δεν φανερώνεται σαν τα φονεύεις με το δίκανο σε φθινοπωρινό κυνήγι. Η σημασία των πουλιών υπάρχει μόνο όταν πετούν. Για να θυμίζουνε τον ξεχασμένο προορισμό μας, που είναι κάποτε να πετάξουμε κι εμείς.

 

IV.

Μην αποφεύγεις τους ανέμους. Περιέχουν αποκαλυπτικά μηνύματα φίλων νεκρών και συγγενών.

 

V.

Ανατομικά ο Χρόνος παρουσιάζει τα εξής φαινόμενα. Στην αρχή φανερώνεται ένας μολυβένιος ουρανός. Οι αρτηρίες των ωκεανών φωτίζονται εκτυφλωτικά. Μαύρα πουλιά οι περιφερόμενοι αναστεναγμοί. Σκιές οι θλίψεις των νεκρών. Το χρώμα γίνεται βαθυπράσινο. Μιά κόκκινη κηλίδα από αίμα στο βάθος μεγαλώνει. Μιά κραυγή. Το σχήμα εξαφανίζεται. Και μένει τέλος η απορία των καθηγητών μπροστά σε μία κατάμαυρη πλάκα ακτινογραφίας. Ο σκελετός του Χρόνου δεν έχει φύλλο. Είναι άντρας και γυναίκα μαζί.

 

VI.

Η αληθινή τέχνη είναι σαν τον Θεό. Περιέχει και σένα αλλά και τον εχθρό σου.

 

VII.

Οι πέτρες ξεσηκώθηκαν για ν’ ανασάνει ο δυόσμος. Μα φύγαν τ’ άστρα ‘πό τη Γη και δάκρυσεν ο κόσμος.

 

VIII.

Όταν κοιτάς μιά γυναίκα σ’ εξαφανίζει. Όταν κοιτάς έν’ αγόρι, σ’ ανακαλύπτει.

 

IX.

Ποιός είναι αλήθεια ο πιό μεγάλος πειρασμός; Ο γιός του γείτονα που τόνε λένε Αριστογείτονα.

 

X.

‘Οποιος χαϊδεύει το πέος του δεν πάει να πει πως κατ’ ανάγκην αυνανίζεται. Μπορεί και να σκέφτεται. Αλλά, κι όποιος πάλι χαϊδεύει το πέος του δεν σημαίνει πως σκέφτεται. Μπορεί, και μάλλον, αυνανίζεται.

Στεφανωμένος εραστής

ή θερμαστής

δεν είναι νοητός

σαφώς

χωρίς σημαία ελληνική

και δίχως φως.

 

Στο καφενείο αργά

Κυκλοφορεί

Χλωμή και μικροσκοπική

Η Γαβριέλλα,

 

Μας εξηγεί για το χορό

Για τον καιρό

Για κάποιον άγριο πατριό

Κι από τα μάτια της

Βγαίνουν καπέλα και φτερά

Δύο ετοιμοθάνατα πουλιά

Καθώς κινείται ρυθμικά

Η Γαβριέλλα…

 

Δεν έχει δύναμη κι ορμή

Είναι χλωμή και μικροσκοπική

Κι αφήνει πάνω στο τραπέζι

Καθώς αδιάφορη μας προσπερνά

Λίγο ψωμί, ξερό ψωμί

Γιά να φάμε να μας δει

Να μας χαμογελάσει

Η Γαβριέλλα,

Κι ύστερα πάλι να χαθεί…

 

Γαβριέλλα

Με τα πόδια από καλάμι

Και με τ’ άγουρο κορμί

Τόσο μικρή όσο ένα γιασεμί

Δώσε μας πάλι ένα κομμάτι

Ξερό ψωμί, ξερό ψωμί

 

Μα κάποιο βράδυ

Ήρθαν τριάντα Ιρλανδοί

Σαν αστακοί, απ’ το πολύ κρασί

Με τη μεγάλη τη στολή

Ηλίθιοι από καταγωγή

Και χαυνωμένοι,

Τη στιγμή που η Γαβριέλλα…

 

Άρχισε πάλι να κινεί

Το καλαμένιο της κορμί

Πότε γυναίκα πότε πουλί

Φορώντας τα καπέλα με φτερά

Των Ιρλανδών

Χαρίζοντάς τους ψίχουλα

Από ξερό ψωμί,

Μα οι Ιρλανδοί…

 

Μες το μεθύσι εκστατικοί

Την είδαν μαύρο ξωτικό

Κι αρχίσανε όλοι μαζί

Να ψάλλουν της πατρίδας τους

Θρησκευτικό σκοπό.

Κι η Γαβριέλλα…

 

Ακίνητη

Απορημένη

Δακρυσμένη

Αρχίζει ξάφνου σαν τρελή

Να χάνεται

Να χάνεται παντοτινά

Μες το σκοτάδι

Ένα πουλί…

 

Γαβριέλλα

Με τα πόδια από καλάμι

Και με τ’ άγουρο κορμί

Δώσε μας πάλι ένα κομμάτι

Ξερό ψωμί, ξερό ψωμί.


Κρίση την είπαν τη στιγμή

Σαν εκοιμήθης πλάι μου με χάρη

Την ώρα που ξεχύθηκαν μ’ ορμή

Χίλια πουλιά να σκίσουν το φεγγάρι

 

Κρίση την είπαν την πηγή

Πού πάνε τ’ άστρα να λουστούν το βράδυ

Να πιούν νερό να χτενιστούν στη γη

Και να πλαγιάσουν στης αυλής μου το πηγάδι

 

Κρίση την είπαν την ορμή

Που φτιάχνει η αγάπη μέσα στο λιβάδι

Κ’ η αναπνοή σου γίνεται στιγμή

Που μ’ ακουμπά τ’ αγέρι του Θεού σαν χάδι

 Ο Ρόννυ είναι ένα παιδί

Της πολιτείας το κλειδί

Ο Ρόννυ ποτέ δεν πάει να κοιμηθεί

Εργάζεται απ’ το πρωί

Μεθάει τον κόσμο να κινά

Τον τρέφει και τον προσπερνά

Τον αγκαλιάζει, τον χτυπά

Τον χρωματίζει με μπογιά

Και τον πληγώνει με σουγιά

Ο Ρόννυ ποτέ του δε μιλά

Δεν έχει φίλους, ερωμένους ή εραστές

Ο Ρόννυ ακούει και σιωπά

Ίσως δεν ξέρει ν’ απαντά

Ο Ρόννυ κάποτε όταν χαθεί

Η Πόλη μας θα βυθιστεί

Τότες θα κλαίμε μα η βροχή

Θάχει του Ρόννυ την ψυχή

 

 

 

δεύτερο τραγούδι

 

Όου Ρόννυ, Όου Ρόννυ

Σκέψου

Μιά κιθάρα

Δυό κιθάρες

Κ’ ένα ντραμ χωρίς ρυθμό

 

Ένα χέρι

Δύο χέρια

Κι ένα χέρι από χαλκό

 

Μιά γυναίκα

Δυό γυναίκες

Και μιά χάντρα από λυγμό

 

Ένας μαύρος

Δύο μαύροι

Και μιά σφαίρα από Λευκό

 

Όου Ρόννυ

 

 

 

τρίτο τραγούδι

 

Ρόννυ

Λιθουανέ

Των Ηνωμένων Πολιτειών

Παγίδα

Τουριστική αφίσα

Πρόγραμμα

Σχέδιο

Ζωγραφιά

Ρόννυ

Παιδί γυμνό

Με προβολείς

Με ούζο

Και γαλαξίες

Μη λησμονείς

Τον επισκέπτη σου

Που

Αργοπεθαίνει

Μοναχός

Κάτω από μιάν ελιά

Της πατρικής του

Γης

 

 
 
  Εμβατήριο γελοίο και επίπεδο

Στο ταβάνι μου εγώ δεν βλέπω γύψους,
το σκότος  με τη φύση μου ταιριάζει    
η ποίηση βαθιά με συναρπάζει
μα μάλλον  είναι όλα θέμα ύψους .

Για τα μεγάλα εγώ δεν είμαι καμωμένος.
και η  ψυχή μου τίποτα πια δεν ζητάει         
τον Δήμο και τους Σοφιστές περιγελάει
από γεννησιμιού μου είμαι πεθαμένος

Δεν έχω Ιθάκη  εγώ, δεν έχω δρόμο
πριν ξεκινήσω είμαι κουρασμένος,
μέσα στο σώμα μου φωλιάζει ένας ξένος  
δες με, έχω στερέψει από το φθόνο.      

Ίσως οι βάρβαροι να είναι κάποια λύση,
μα  οι βάρβαροι είμαι εγώ! τι ατυχία.
το σκότος  αγκαλιάζω  με λαγνεία        
βυθίζομαι βαθιά μέσα στη θλίψη.



Καθημερινός μόχθος

Μια  σκέψη μ' έβαλε σε Σκέψη
ποια είναι αλήθεια  η Αλήθεια?
αρκεί μια λέξη να την πεις , ποια είναι η Λέξη?
ζητάω βοήθεια, Βοήθεια...

Μια εικόνα μου 'δωσε Εικόνες 
μα ο λόγος  βίασε το Λόγο,
στέκομαι μόνος . μα οι σκέψεις είναι Μόνες!!!
ο πόνος δίδαξε τον Πόνο.



Ντο Ρε Μι Φα Σολ Λα Σι Ντο

Δεν μπόρεσα με αξιοπρέπεια να πεθάνω
γι 'αυτό και τώρα  σταματώ να ζω,
με αίσθημα ευθύνης , μα τι υποκρισία!
στο Ντο ξαναγυρίζω απ΄ το Ντο.


Ελπίδα   

Θα είμαι πάντα εραστής, της τελευταίας ελπίδας 
αυτής της τελευταίας ,πριν το θάνατο σιωπής
πόσο θα ταίριαζε να πω «σαν ηλιακτίδας»
όμορφα καλυμμένη στη μιζέρια της ζωής.

Δυστυχώς για με, δεν έχω ελπίδα
αυτό που μέσα νιώθω να ΄βρω τρόπο να το πω,
ίσως για όλους μας η ηλιακτίδα
φωτίζει κάποια άλλο κόσμο απ' αυτό.

Πόσο απλοϊκή είναι η λαλιά μου
και πόσο ντρέπομαι γι' αυτό
σε άλλους παραδίδω τα όνειρα μου
όπλο, κρότος, αίμα, το σώμα ακόμη ζεστό.

Τι όμορφη που ήταν τελικά 
η αναίμακτη αυτή αυτοκτονία
η λύση μου αυτή πραγματικά
καινούργια αρχή, καινούργια αφετηρία.
 
Τα τριάντα χρόνια να φοβάσαι
Το χέρι μου φοβάμαι το φτωχό
που μήνες τώρα σαγηνεύει μια μπερέτα
φοβάμαι της κουρτίνας τη δαντέλα
το σκρίνιο ακόμα που ανοίγει σιωπηλό
μα πιο πολύ τον λύκο αυτόν φοβάμαι
που ελλοχεύει σκοτεινός
στα μάτια μου το βράδυ
τα νύχια του που ξύνουνε επίμονα
την καρυδένια πόρτα του μυαλού
με τζιν και βότκα μάταια
προσπαθώ να τον μεθύσω
στην τράπεζα στο μπαρ στο σινεμά
το θειάφι της ανάσας του
καίει το πρόσωπό μου
παίρνω ταξί στο σπίτι να κρυφτώ
και στο ημίφως μέσα κάτωχρος
την αποκρουστική μουσούδα αντικρίζω
ζωγραφισμένη έναν σαρκασμό
στου οδηγού το καθρεφτάκι.
 
 
 
Μες στα λινά φουστάνια οι μαστοί
αρθρώνουνε μια κοινωνία μυστική
για όμποε ή για βιολί
 
(Τα λαϊκά κορίτσια
στις βέσπες των καλών τους
τα βράδια).


ΑΝΘΡΩΠΑΚΙΑ
Ξέρω έναν άνθρωπο
που μπορεί να μιλά
όποιες ώρες του υποδείξουν
τρεις με τέσσερις,
δυο με τρεις
ή και καθόλου.
Ξέρω έναν άνθρωπο
που μπορεί να χειροκροτά
ή να το στρίβει,
να γελά ή να ξινίζει τα μούτρα
καθ' υπόδειξη.
Ξέρω έναν άνθρωπο
τέλος πάντων
που με το δεξί
μπορεί να συγχαίρει το φασισμό
μα με τ' αριστερό
να κρατά πισινή
—σωστό κιβώτιο ταχυτήτων.
 
 
ΟΛΑ ΘΑ ΣΑΣ ΤΑ ΕΠΙΣΤΡΕΨΩ
Όλα, τα εγκυτιωμένα ψαρικά
την εγκυτιωμένη συμπόνια
τις σκόνες γάλακτος
όλα θα σας τα επιστρέψω.
Όλα, τα εγκυτιωμένα ψαρικά
τον εγκυτιωμένο οίκτο
τις σκόνες γάλακτος      
όλα θα σας τα επιστρέψω
φτάνει να μου δώσετε πίσω
όσα μας κλέψατε
σε μια αστεία παρτίδα.
 
 
ΨΥΧΑΓΩΓΙΕΣ
Ύστερα από τόσες μετακινήσεις
σκόπιμες κι άσκοπες μέσα στη νύχτα
μετά από τόσες μεταγγίσεις θάρρους
τώρα φαίνεται να ησυχάζουμε.
...Μόνο λίγο καιρό ξαποσταίνει...
Τα εμβατήρια κουδουνίζουν ακόμα
πάνω στις λαμαρίνες της νύκτας σα χάλκινα
οι ειδήσεις
οι διαταγές
τα σήματα
ανεμοδέρνονται μές τα κλαδιά της σιωπής.
Σιωπηλοί και βρώμικοι
ψυχαγωγούμαστε αγρυπνώντας.
(Εν πάση περιπτώσει
κερδίσαμε, πιστεύω, τη στιγμή
να κάνουμε τα ολονύκτια
ακροβατικά μας).
 
 
ΕΛΠΙΔΑ
Όμως εγώ, αν χρειαστεί,
θα φτάσω ως την κατάχρηση,
θα κλέψω την αντοχή
του νέγρου δρομέα
και θα σε κυνηγήσω
μες στ' αδιέξοδα σοκάκια
της ύποπτης νύχτας.
Όμως εγώ, στην ανάγκη,
θα καταδυθώ
μέσα στο ίδιο το μυαλό μου
σαν τους ναυαγοσώστες,
μα θα σε σώσω.
 
ΣΗΜΑΙΕΣ
Εδώ δεν έχουν θέση τα ποιήματα
τα όνειρα που υπερψηφίζει ο κόσμος.
Σημαίες... Σημαίες κι ανδριάντες.
Ονειρεύονται τη δική τους φτηνή προτομή
τυλιγμένη στη σημαία. Δόστους σημαίες
ακόμα και κάλπικες, σημαίες
κι αγάλματα μπακιρένια.


Δεν ξέρω αν έφυγα από συνέπεια

ή από ανάγκη να ξεφύγω τον εαυτό μου,

τη στενή και μικρόχαρη Ιθάκη

με τα χριστιανικά της σωματεία

και την ασφυχτική της ηθική.

Πάντως, δεν ήταν λύση, ήταν ημίμετρο.

Κι από τότε κυλιέμαι από δρόμο σε δρόμο

αποχτώντας πληγές κι εμπειρίες.

Οι φίλοι που αγάπησα έχουνε πια χαθεί

κι έμεινα μόνος τρέμοντας μήπως με δει κανένας

που κάποτε του μίλησα για ιδανικά…

Τώρα επιστρέφω με μιαν ύποπτη προσπάθεια

να φανώ άψογος, ακέραιος, επιστρέφω

κι είμαι, Θεέ μου, σαν τον άσωτο που αφήνει

την αλητεία, πικραμένος, και γυρνάει

στον πατέρα τον καλόκαρδο, να ζήσει

στους κόλπους του μιαν ασωτία ιδιωτική.

Τον Ποσειδώνα μέσα μου τον φέρνω,

που με κρατάει πάντα μακριά.

Μα κι αν ακόμα δυνηθώ να προσεγγίσω,

τάχα η Ιθάκη θα μου βρει τη λύση;

 

ΑΠΟΛΟΓΙΣΜΟΣ ΤΗΣ ΜΟΝΑΞΙΑΣ (1953)

Σπασμένες μέσα μου εικόνες ανταπόκρισης,

ρήμαγμα μέσα σε ξένες αγκαλιές,

απελπισμένο κρέμασμα από λαγόνια ξένα.

Πέσιμο εκεί που μοναχά η μοναξιά οδηγεί:

να υποτάξω ακόμη και το πνεύμα μου,

να το προσφέρω σαν την έσχατη υποταγή.

 

ΒΡΟΧΟΣ

Τώρα που σ' έχω διαγράψει απ' την καρδιά μου,

ξαναγυρνάς όλο και πιο πολύ επίμονα,

όλο και πιο πολύ τυραννικά.

Δεν έχουν έλεος τα μάτια σου για μένα,

δεν έχουν τρυφερότητα τα λόγια σου,

τα δάχτυλά σου έγιναν τώρα πιο σκληρά,

έγιναν πιο κατάλληλα για το λαιμό μου.

 

ΕΚΕΙΝΟΙ ΠΟΥ ΜΑΣ ΠΑΙΔΕΨΑΝ (1955)

Εκείνοι που μας παίδεψαν βαραίνουν μέσα μας πιο πολύ

όμως η δική σου τρυφερότητα πόσον καιρό ακόμα θα βαστάξει;

'Ο,τι μας γλύκανε, το ξέπλυνε ο χρόνος κι η συναλλαγή,

εκείνοι που μας χαμογέλασαν βουλιάξαν σε βαθιά πηγάδια

και μείναν μόνο εκείνοι που μας πλήγωσαν,

εκείνοι που αρνήθηκαν να τους υποταχτούμε.

Εκείνοι που μας παίδεψαν βαραίνουν πιο πολύ…

 

ΕΝΟΣ ΛΕΠΤΟΥ ΣΙΓΗ

Εσείς που βρήκατε τον άνθρωπό σας

κι έχετε ένα χέρι να σας σφίγγει τρυφερά,

έναν ώμο ν' ακουμπάτε την πίκρα σας,

ένα κορμί να υπερασπίζει την έξαψή σας,

κοκκινίσατε άραγε για την τόση ευτυχία σας,

έστω και μια φορά;

είπατε να κρατήσετε ενός λεπτού σιγή

για τους απεγνωσμένους;

 

ΕΡΩΤΑΣ

Να σου γλείψω τα χέρια, να σου γλείψω τα πόδια –

η αγάπη κερδίζεται με την υποταγή.

Δεν ξέρω πως αντιλαμβάνεσαι εσύ τον έρωτα.

Δεν είναι μόνο μούσκεμα χειλιών,

φυτέματα αγκαλιασμάτων στις μασχάλες,

συσκότιση παραπόνου,

παρηγοριά σπασμών.

Είναι προπάντων επαλήθευση της μοναξιάς μας,

όταν επιχειρούμε να κουρνιάσουμε σε δυσκολοκατάχτητο κορμί.

 

ΜΕ ΚΑΤΑΝΥΞΗ

'Ελα να ανταλλάξουμε κορμί και μοναξιά.

Να σου δώσω απόγνωση, να μην είσαι ζώο,

να μου δώσεις δύναμη, να μην είμαι ράκος.

Να σου δώσω συντριβή, να μην είσαι μούτρο,

να μου δώσεις χόβολη, να μην ξεπαγιάσω.

Κι ύστερα να πέσω με κατάνυξη στα πόδια σου,

για να μάθεις πια να μην κλωτσάς.

 

ΟΤΑΝ ΣΕ ΠΕΡΙΜΕΝΩ

'Οταν σε περιμένω και δεν έρχεσαι,

ο νους μου πάει στους τσαλακωμένους,

σ' αυτούς που ώρες στέκονται σε μια ουρά,

έξω από μια πόρτα ή μπροστά σ' έναν υπάλληλο,

κι εκλιπαρούν με μια αίτηση στο χέρι

για μια υπογραφή, για μια ψευτοσύνταξη.

'Οταν σε περιμένω και δεν έρχεσαι,

γίνομαι ένα με τους τσαλακωμένους.

 

ΤΕΛΟΣ

Τώρα που βρήκα πια μιαν αγκαλιά,

καλύτερη κι απ' ό,τι λαχταρούσα,

τώρα που μου 'ρθαν όλα όπως τα 'θελα

κι αρχίζω να βολεύομαι μες στην κρυφή χαρά μου,

νιώθω πως κάτι μέσα μου σαπίζει.

 

ΕΓΚΑΤΑΛΕΙΠΩ ΤΗΝ ΠΟΙΗΣΗ (1956)

Εγκαταλείπω την ποίηση δε θα πει προδοσία,

δε θα πει ανοίγω ένα παράθυρο για τη συναλλαγή.

Τέλειωσαν πια τα πρελούδια, ήρθε η ώρα του κατακλυσμού.

'Οσοι δεν είναι αρκετά κολασμένοι πρέπει επιτέλους να σωπάσουν,

να δουν με τι καινούριους τρόπους μπορούν να απαυδήσουν τη ζωή.

Εγκαταλείπω την ποίηση δε θα πει προδοσία.

Να μη με κατηγορήσουν για ευκολία, πως δεν έσκαψα βαθιά,

πως δε βύθισα το μαχαίρι στα πιο γυμνά μου κόκαλα.

όμως είμαι άνθρωπος κι εγώ, επιτέλους κουράστηκα, πως το λένε,

κούραση πιο τρομαχτική από την ποίηση υπάρχει;

Εγκαταλείπω την ποίηση δε θα πει προδοσία.

Βρίσκει κανείς τόσους τρόπους να επιμεληθεί την καταστροφή του.

 

Η ΘΑΛΑΣΣΑ (1962)

Η θάλασσα είναι σαν τον έρωτα:

μπαίνεις και δεν ξέρεις αν θα βγεις.

Πόσοι δεν έφαγαν τα νιάτα τους –

μοιραίες βουτιές, θανατερές καταδύσεις,

γράμπες, πηγάδια, βράχια αθέατα,

ρουφήχτρες, καρχαρίες, μέδουσες.

Αλίμονο αν κόψουμε τα μπάνια

Μόνο και μόνο γιατί πνίγηκαν πεντέξι.

Αλίμονο αν προδώσουμε τη θάλασσα

Γιατί έχει τρόπους να μας καταπίνει.

Η θάλασσα είναι σαν τον έρωτα:

χίλιοι τη χαίρονται – ένας την πληρώνει.

 

ΜΙΚΡΑ ΠΟΙΗΜΑΤΑ

Το Κορμί και το Σαράκι

μπατιρημένο κουρείο

Σάββατο βράδυ

χωρίς δουλειά

μπατιρημένο κορμί

Σάββατο βράδυ

χωρίς έρωτα

 

το φιλί

ενώνει πιο πολύ

απ’ το κορμί

γι’αυτό το αποφεύγουν

οι πιο πολλοί

 

το γατί μου

δε χορταίνει μόνο με χάδια

θέλει και φαί

το κορμί μου

δε χορταίνει μόνο με φαί

θέλει και χάδια

 

απ’ όλα τα αφηρημένα ουσιαστικά

πειράζει να εξαιρέσουμε τη μοναξιά;

 

αφαίρεσε τη νύχτα απ’ τα μάτια σου –

πώς να παλέψω μόνος με τους δυό σας;

 

η νύχτα είναι παγερή

και μ’ έχεις στήσει

με γέλασες

με γέρασες

 

μην καταργείτε την υπογεγραμμένη

ιδίως κάτω από το ωμέγα

είναι κρίμα να εκλείψει

η πιο μικρή ασέλγεια

του αλφαβήτου μας

 

κάθε φορά που νομίζω πως σ’ έχω στο χέρι

βλέπω πόσο ο έρωτας είναι αχειροποίητος

 

έλαιον θέλω και ου θυσίαν

κι εμείς που θυσιαστήκαμε;

κι εμείς που δε λαδώσαμε;

 

έχτισα τον παράδεισό μου

με τα υλικά της κόλασής σου

 

θυσίασα τον ύπνο μου κυρία

για να διαβάσω τα ποιήματά σας

κι εκείνα μ’ αποκοίμησαν

 

Θανάση γιατί έκοψες το άλφα από μπροστά;

για ένα γράμμα χάνεις την αθανασία

 

τα πρόβατα απήργησαν

ζητούν καλύτερες συνθήκες σφαγής

 

“όταν πεθάνω, να με θάψτε στο χωριό” –

θέλουν να τιμήσουν με το πτώμα τους

την πατρίδα που αρνήθηκαν με το σώμα τους

 

ωραία ερμηνεύεις τα τραγούδια

ας δούμε πως τα καταφέρνεις και στα παρατράγουδα

 

και τι δεν κάνατε για να με θάψετε

όμως ξεχάσατε πως ήμουν σπόρος

 

μια γυναίκα στο δρόμο

μαλώνει το παιδάκι της

“δε θα πάμε στο σπίτι;

θα σε κρεμάσω ανάποδα”

γύρισα κι είδα το μικρό:

ήτανε κιόλας κρεμασμένο

 

η νύχτα με οδήγησε σ’ αυτούς τους δρόμους;

ή αυτοί οι δρόμοι με οδήγησαν στη νύχτα;

 

για το πέτσινο σακάκι σου

που σε κάνει τόσο ωραίο

έχασε τη ζωή του ένα ζώο

και κοντεύω να τη χάσω κι εγώ

 
Τώρα δεν έχει πια ΕΣΑ,
φωνές δεκανέων να σου ξηλώνουν τα όνειρα,
κυρίες ταγματαρχών να σφουγγαρίζεις την κουζίνα τους,
και κάθε βράδυ στο θάλαμο διψώντας λίγη θαλπωρή,
καπνίζοντας απανωτά τσιγάρα.

Τώρα,
δίχως μπερέ και ζωστήρα,
οι λερωμένες αρβύλες δίνουν μια ιδέα λευτεριάς,
ξεκουμπωμένο στήθος θα πει είμαι κύριος,
νά και το κορδονάκι που καθάριζα το όπλο μου,
θα το κρατήσω να θυμάμαι τις επιθεωρήσεις.

Θά' θελα κάτι ν' αγοράσω πριν φύγω,
ένα τσιτάκι για την αδερφή μου, κανένα παιχνίδι για τα μικρά,
μα η τσέπη μου είναι άδεια σαν την καρδιά μου.
Θά' θελα να τριγυρίσω και πάλι στους δρόμους,
να δω για τελευταία φορά τη Σαλονίκη,
όμως δεν έχω πόδια πια, δεν έχω μάτια,
δεν έχω όρεξη ούτε να μιλήσω,
ο νους μου κιόλας ταξιδεύει στο χωριό.

'Ιπποι 8, άνδρες 40
(αυτό ας είναι το τελευταίο μας στρίμωγμα,
η τελευταία ανταμοιβή απ' την πατρίδα),
όμως ετούτο το τράνταγμα γιατί μου σφίγγει έτσι την καρδιά;
Αυτό που πέρασε δεν ήταν τίποτα μπροστά σ' αυτό που θά' ρθει,
αναδουλειά, ξηρασίες, καταστροφή της σοδειάς,
η καθημερινή αγωνία για το καρβέλι,
και τ' αδερφάκια να κλαίνε, κι η σύνταξη του πατέρα μικρή,
κι ο θείος από την Αμερική μονάχα υποσχέσεις.

Δεν έχει τέλος αυτή η θητεία.
Το αηδονάκι

Μέσα στο δάσος περπατω 
κι ακούω τα πουλάκια. 
Κάθε κλωνὶ 
καὶ μια φωνή, 
σε κάθε δένδρο μουσικη 
χαρες καὶ τραγουδάκια.

Μα εκει που αλλα τραγουδουν 
κι αλλα κρατουν το ἴσο, 
ενα πουλί, 
μικρο λαλει 
σα να τους λέει: «Σωπαστε σεις! 
εγὼ θα τραγουδήσω!»

Σωπάσαν ολα... Το μικρο 
πουλὶ τ᾿ αποστομώνει. 
Εἶχαν λαλια 
τ᾿ αλλα πουλιά, 
μα ενα ἦταν μοναχο 
απ᾿ ολα τους τ᾿ αηδόνι.

Το εκκλησάκι

Εἰς το βουνο ψηλα εκει 
εἶν᾿ εκκλησια ερημική, 
το σήμαντρό της δε χτυπα, 
δεν εχει ψάλτη οὔτε παπά.

ενα καντήλι θαμπερο 
καὶ εναν πέτρινο σταυρο 
εχει στολίδι μοναχο 
το εκκλησάκι το φτωχό.

αλλ᾿ ο διαβάτης σαν περνα 
στέκεται καὶ το προσκυνα 
καὶ με ευλάβεια πολλη 
τον ασπρο του σταυρο φιλει.

επάνω στο σταυρο εκει 
εἶναι εἰκόνα μυστικη 
μ᾿ αἷμα την εγραψε ο Θεος 


η προσευχη του ταπεινου

Κύριε, σαν ἦρθεν η βραδιά, σου λέω την προσευχή μου.
αλλη ψυχη δεν εβλαψα στον κόσμο απ᾿ τη δική μου.
εκεινοι που με πλήγωσαν ἦταν αγαπημένοι.
Την πίκρα μου τη βάσταξα. Μου δίνεις καὶ την ξένη.
Μ᾿ απαρνηθηκαν οἱ χαρές. Δεν τὶς γυρεύω πίσω.
Προσμένω τα χειρότερα. Εἶν᾿ ἁμαρτία να ελπίσω.
Σαν ευτυχία την αγαπω της νύχτας τη φοβέρα.
Στην πόρτα μου αλλος δεν χτυπᾷ κανεὶς απ᾿ τον αγέρα.
Δεν εχω δόξα. Εἶν᾿ ἥσυχα τα εργα που εχω πράξει.
ακουσά τη γλυκια βροχή. Τη δύση εχω κοιτάξει.
εδωκα στα παιδια χαρές, σε σκύλους λίγο χάδι.
Ζευγαδες καλησπέρισα που γύριζαν το βράδυ.
Τώρα δεν εχω τίποτα να διώξω ἢ να κρατήσω.
Δεν περιμένω ανταμοιβή. Πολύ ῾ναι τέτοια ελπίδα.
Ευδόκησε ν᾿ αφανιστω χωρὶς να ξαναζήσω...
Σ᾿ ευχαριστω για τα βουνα καὶ για τους κάμπους που εἶδα.

(απο Τα θεια δωρα)

Λυπημένα δειλινά

Στης γειτονιας της φτωχικης
γυρίζει ο νους μου τα στενά,
τα λυπημένα δειλινα
στοχάζομαι της Κυριακης.

Μέσα στην κόκκινη αντηλια
το μαραμένο θηλυκο
δίχως ελπίδα καὶ μιλια
ποτίζει το βασιλικό.

Κανεὶς διαβάτης δεν περνᾷ,
κανένα αυτη δεν καρτερει
που στο μπαλκόνι ὀρθη φορει
το γιορτινό της το γκρενα.

Σα μοιρα κάθεται μία γριά.
Στο φως μιας πόρτας ρημαδιου
μακραίνει ο ἴσκιος του παιδιου…
Καμπάνα ακούγεται μακριά…

Στο σύννεφο το βυσσινὶ
θα πέσει ο ἥλιος να κρυφτει.
Ψαλμος ακούγεται η φωνη
του τελευταίου πραματευτη.

ολα σταμάτησαν εκει.
αργει πολυ να ῾ρθει η βραδιά…
Πως εχω την ψυχη βαριά,
Το δειλινο την Κυριακή!

(απο Τα θεια δωρα)

Σερενάδα στο παράθυρο του σοφου

Σοφέ μου, το τετράσοφο
που σε φωτάει λυχνάρι
νατανε, λέει, φεγγάρι
καὶ συ εἴκοσι χρονω!

Νατανε τάχα η γνώση σου
με τον αγέρα αμάχη,
για δασωμένη ράχη
ξεκίνημα πρωινό...

Νατανε τάχα η σκέψη σου
συρτου χορου τραγούδια
μίαν αγκαλια λουλούδια
μίαν ἱστορία τρελλή,

τα μύρια που δε γνώρισες
νερο θἆν τάειχες μάθει
με δάσκαλο τα πάθη
μ᾿ ενα κλεφτο φιλί.

Πολυ την καταφρόνεσες
τη ζωή, πανάθεμά τη…
Καὶ τώρα; Εἶναι φευγάτη
σαν ὄνειρο πρωινό.

Χειλάκια ανθουν στη γειτονια
γαρούφαλα στη γλάστρα–
καὶ συ διαβάζεις τ᾿ αστρα
καὶ το βαθυ ουρανό.

(απο Τα θεια δωρα)

απολογία στα Ζῷα

Σαν αλαργεύουν απο με γεμάτοι τρόμο οἱ γάτοι
θαρρώντας που απαντήθηκαν με φοβερο διαβάτη
ἂς ἦταν, Θέ μου, δυνατο να βγουνε απ᾿ την απάτη.

ο ἴσκιος που τρέχει να χαθει παράμερα του δρόμου
μέσ᾿ στα βαθεια μεσάνυχτα που πάω στο φτωχικό μου
να τὄξερε τί ανάξιος οποὖμαι τέτοιου τρόμου!

Με των προγόνων τους θα ζουν τα θολωμένα φρένα
καὶ τρέμουνε τον ανθρωπο τα ζῷα τ᾿ αγαπημένα
ἴσως κι εγώ, σκληρο παιδί, να τἆχα αδικημένα.

Μα τώρα ποὔχω μέσα μου ελέους κι αγάπης βρύση
πολλων ψυχων τα κρίματα μπορουσε να τα σβήσει
στης γάτας το γουναρικο το χάδι μου ἂν γλυστρήσει.

Στη μοναξιά μας την ἱερη καὶ τη βαθεια ησυχία
οταν εκείνη αργοπατει στα μάταια τα βιβλία
δεν εἶναι η σιωπή μας νους, ο λόγος ανοησία;

Βουβη η ἁφή, μα νόημα κι ὑπομονη γεμάτη
χαϊδεύοντας τη ράχη του γυρτη, ἁπαλή, χνουδάτη,
μιλει του ζῴου για τη φριχτην ανθρώπινην απάτη.

Ἂς ἦταν η ασημότερη κι η πιο κυνηγημένη
στο κρύο! τη νύχτα! απο στενο σοκάκι μαζεμένη
απο τὶς δουλες καὶ τὶς γριες αναθεματισμένη

απο το πετροβόλημα παιδιων φοβερισμένη
για ζεστασιά! για μίλημα! για χάδι πεινασμένη
αυτη που θάτανε γραφτο να κάμω ευτυχισμένη!

(απο το Νεοέλληνες Λυρικοί, Βασικη Βιβλιοθήκη 29, 
«αετός» A.E., 1954)

ο ὕπνος της βαρκούλας

αγεράκι τα φτερά σου για λίγο κόψε...
Φόβον εχω το γιαλο μην ανασάνει,
τί εδω πα στο φεγγαρόλουστο λιμάνι
μια βαρκούλα αποκοιμήθηκεν απόψε.

Λαγαρη καὶ φωτερη η θωριά της πέφτει
στων νερων τον ολοκάθαρο καθρέφτη
καὶ θαρρεις πὼς εἶδεν ὄνειρο η καϋμένη
απο ανέμους κι απο κυμα αποσταμένη.

Να γελουν οἱ φαντασίες εμας μονάχα!
Να που αράζει σε νησάκια διαμαντένια,
σε ουρανους φωτοχυμένους λάμνει - τάχα.
Μην ξυπνήσει απ᾿ το ταξίδι εχω εννια...

Κόσμε, αλάργευε απο δω, λεφούσι, πέρνα.
Μην ταράξεις το ὑπνοφάντασμα, διαβάτη.
Στων νεράιδων τη σπηλια κοιμήσου, μπάτη,
πινε ακόμα σύ, βαρκάρη, στην ταβέρνα!

(απο το Νεοέλληνες Λυρικοί, Βασικη Βιβλιοθήκη 29, 
«αετός» A.E., 1954)

η Μαριγώ

η κοπέλλα η Μαριγὼ 
μια δουλεια σωστη δεν κάνει. 
Την κουζίνα μας ξεχνάνει 
καὶ θυμαται το χωριό.

Τα χεράκια της εδω, 
το μυαλά της εκει κάτω. 
Πέφτει κι εσπασε το πιάτο... 
Μαριγούλα, Μαριγώ!

Φέρνει το νερο στον ὦμο, 
μα θυμήθηκε ξανά: 
«Ποιος το δράκο μας κουνα;» 
Χύνει το μισο στο δρόμο.

«η ασπρη κότα τὶ να κάνει; 
Το γουρούνι εἶναι γερό; 
ο παππους να μην πεθάνει;...» 
Μαριγούλα, Μαριγώ!

«Θαβγαλε χηνάκια η χήνα, 
θἆναι κίτρινα, σταχτιά, 
θα τρυγαμε αυτο το μήνα, 
θα με πόνεσε η γιαγιά».

«Τί εχεις σύννεφο στα μάτια, 
τὶ εχεις αναφιλητό; 
Κι αλλο πιάτο εἶναι κομμάτια, 
Μαριγούλα, Μαριγώ;

Πάρε τ᾿ ασπρο γιορτινό σου, 
τὶς ποδιες που σου φορω. 
Στο χωριό σου, στο χωριό σου, 
Μαριγούλα, Μαριγώ!»

ο ανυπόμονος

Μόλις τ᾿ αυγά της ζέστανε η κλώσσα 
καὶ τα μικρα ἑτοιμάστηκε να βγάλει, 
ενα πουλάκι εσήκωσε κεφάλι 
μες το τσόφλι μιλώντας τέτοια γλώσσα: 
«Ὡς πότε εδω θα μ᾿ εχουνε κλεισμένο; 
καθόλου δεν μπορω να περιμένω! 
Πως; ετσι τον καιρό μου εδω θα χάνω; 
εγὼ εχω κατορθώματα να κάνω! 
Κόκορας βέβαια θἆμαι δίχως αλλο, 
λοφίο ψηλό, χρυσα φτερα θα βγάλω. 
Τη μέρα καὶ τη νύχτα θα στολίσω, 
θα φέρνω την αυγή, μόλις λαλήσω 
στο φράχτη, στην αυλή, σε κάθε μέρος 
στρατεύματα τὶς κότες θα οδηγω». 
Καὶ τοὖπε τότε ο κόκορας ο γέρος: 
«Στάσου να βγεις παιδάκι μου απ᾿ το αυγό!»

ο παπαγάλος

Σαν εμαθε τη λέξη καλησπέρα 
ο παπαγάλος, εἶπε ξαφνικά: 
«Εἶμαι σοφός, γνωρίζω ἑλληνικα 
τί κάθομαι εδω πέρα!»

Την πράσινη ζακέτα του φορει 
καὶ στο συνέδριο των πουλιων πηγαίνει, 
για να τους πει μια γνώμη φωτισμένη. 
Παίρνει μια στάση λίγο σοβαρή, 
ξεροβήχει, κοιτάζει λίγο πέρα 
καὶ τους λέει: καλησπέρα!

ο λόγος του θαυμάστηκε πολύ. 
Τί διαβασμένος, λένε, ο παπαγάλος! 
Θἆναι σοφος αυτος πολυ μεγάλος, 
αφου μπορει κι ανθρώπινα μιλει!

απ᾿ τὶς Ἰνδίες φερμένος, ποιος το ξέρει 
πόσα βιβλία μαζί του ναχει φέρει, 
με τὶ σοφους εμίλησε, καὶ πόσα 
να ξέρει στων γραμματικων τη γλώσσα!

«Κυρ-παπαγάλε, θαχουμε την τύχη 
ν᾿ ακούσουμε τὶ λες καὶ πάρα πέρα;» 
ο παπαγάλος βήχει, ξεροβήχει, 
μα τὶ να πει; Ξανάπε: καλησπέρα!

Το ευλογημένο καράβι

«Που πας καραβάκι, 
με τέτοιον καιρό, 
σε μάχεται η θάλασσα, 
δεν τη φοβασαι; 
ανέμοι σφυρίζουν 
καὶ πέφτει νερό, 
που πας καραβάκι, 
με τέτοιον καιρό;»

«Για χώρα πηγαίνω 
πολυ μακρινή, 
θα φέξουνε φάροι 
πολλοὶ να περάσω, 
βοριάδες, νοτιάδες 
θα βρω, μα θα φτάσω 
με πρίμο αγεράκι, 
μ᾿ ακέριο πανί».

«Κι οἱ κάβοι ἂν σου στήσουν 
τη νύχτα καρτέρι, 
επάνω σου ἂν σπάσει 
το κυμα, θεριό, 
καὶ πάρει τους ναυτες 
καὶ τον τιμονιέρη; 
Που πας καραβάκι, 
με τέτοιον καιρό;»

«Ψηλα στο εκκλησάκι 
του βράχου, που ασπρίζει, 
για μένα εχουν κάμει 
κρυφη λειτουργία 
ὀρθος ο Χριστος 
το τιμόνι μου αγγίζει, 
στην πλώρη μου στέκει 
η Παρθένα Μαρία».

Ρούμελη

Τη μάννα μου τη Ρούμελη ν᾿ αγνάντευα το λαχταρω... 
ψηλα που με νανούριζες καημένο Καρπενήσι! 
Τρανα πλατάνια ξεδιψουν στὶς βρύσες με το κρύο νερό. 
Σαρακατσάνα ροβολάει καὶ πάει για να γεμίσει.

Με κρουσταλλένια σφυριχτα σε λόγγους φεύγουν σκοτεινους 
κοτσύφια καὶ βοσκόπουλα με τα λαμπρά τα μάτια, 
νερα βροντουνε στο γκρεμο καὶ πανε προς τους ουρανους 
ἴσια κι ὀρθα σαν την ψυχη της Ρούμελης τα ελάτια.

Κάμπε αττικέ, με πλάνεψες κι εγὼ για τὶς κορφες πονω 
καὶ για τραχιες ανηφοριες σηκώνω το κεφάλι... 
Φυλακωμένη πέρδικα που κλαίει γι᾿ αλαργινο βουνο 
δένει η ψυχή μου στο κλουβὶ τα νύχια της κοράλλι.

Το τραγούδι της μάνας

Τρία σύγνεφα ταξίδευαν
-Τραγούδα το σιγά-
Τρία σύγνεφα ταξίδευαν
Κατα το Καρπενήσι...

Τό ῾να ψηλα κρεμάμενο
-Φλογέρες θα το πουνε-
Τό ῾να ψηλα κρεμάμενο
Λαμπάδιαζε στη δύση.

Τ᾿ αλλο βοριας το μάχουνταν
-Τραγούδα το σιγά-
Τ᾿ αλλο βοριας το μάχουνταν
Καὶ σαν αχνος εχάθη...

Το τρίτο το πυκνότερο
-Φλογέρες θα το πουνε-
Το τρίτο το πυκνότερο
Τ᾿ αργοταξιδεμένο

απάνου απο τη κούνια μου
-Τραγούδα το σιγά-
απάνω απο τη κούνια μου
αρμένισε κι εστάθη

Βαρια φουρτουνιασμένο...

αγροτικό

Στο στάβλο ἦρθ᾿ απόψε το φεγγάρι...
εκοίταξεν απ᾿ το παράθυρό του,
εἶδε την αγελάδα, το μοσκάρι,
το βόδι που μασουσε το σανό του.

Στο κηπο μας ανήσυχα γλιστρουσε,
ανέβηκεν επάνω στη συκιά μας,
εμέτρησε τα λίγα πρόβατά μας,
εἶδε το γάϊδαρό μας καὶ γελουσε.

Πηγε στ᾿ αμπέλι, πηγε στο λιοστάσι,
ακουσε τα κουδούνια απ᾿ το κοπάδι,
χωρὶς κουβα κατέβη στο πηγάδι
κι ἤπιε πολυ νερο να ξεδιψάσει.

Στης λεύκας μας τα φύλλα παιχνιδίζει,
στον ουρανο το καθαρο ανεβαίνει.
Μια χήνα το κοιτάζει σαστισμένη
κι ο σκύλος μας ακόμα το γαβγίζει.

ο γεροβοσκός

Πόσα χρόνια πέρασα
κι ασπρισα κι εγέρασα
πάνω στα ψηλώματα
βόσκοντας τα πρόβατα!

Τὶς κορφες επάτησα
καὶ νυχτοπερπάτησα
καὶ σε δέντρα γερικα
εἶδα κι εἶδ᾿ αγερικά!

Σε ψηλες ανηφοριες
σα κοτσύφι χύθηκα
κι επεσα σε ρεματιες
καὶ αποκοιμήθηκα!

Πάνω στη καπότα μου,
φορεσια καὶ στρωμα μου,
εἶδα ῾νείρατα γυρτος
ξυπνητος καὶ κοιμιστός!

Σ᾿ αητοράχη εσκάλωσα
με το λύκο μάλωσα
κι αναψα τρανες φωτιές,
σε τετράψηλες κορφές!

Εἶδα τ᾿ αστρι στο βουνό,
που το λεν᾿ Αυγερινο
καὶ στη καθαρη βραδια
χόρτασα τη ξαστεριά!

Μύρμηγκα δε ζήμιωσα
κι ανθρωπο δε θύμωσα.
Πηρα τα μικρα τ᾿ αρνιά,
σα παιδια στην αγκαλιά!

Μια ζωην επέρασα
κι εἶπ᾿ ο Θεος κι εγέρασα
καὶ το χιόνι το πολύ,
μου ῾πεσε στη κεφαλή!

αειντε προβατάκια μου,
περπατατ᾿ αρνάκια μου,
πάμετε σιγα-σιγα
καὶ μας ῾πηρεν η βραδιά...

Προσευχη του μικρου κοριτσιου

Θεέ, που βλέπεις τα σπιτάκια
τα φτωχα σαν το δικό μου,
στειλε στο παράθυρό μου
μια φωλια χελιδονάκια.

Θέ μου, πού ῾χεις ολα τ᾿ αστρα, Θέ μου,
πού ῾χεις τ᾿ αγγελούδια,
καμε τη φτωχή μου γλάστρα
να γεμίσει απο λουλούδια.

Θέ μου, δωσε μου τη χάρη
νά ῾χω δυο ασπρα περιστέρια,
να τους δίνω εδω στα χέρια
το νερο καὶ το σιτάρι!
Το κυπαρίσσι

Εἶμαι το δέντρο που ακολουθει τη γραμμη της προσευχης οταν ανεβαίνει
απο ἥσυχη ψυχή.

Εἶμαι η λόγχη που κοκκίνισε στο αἷμα της δύσης καὶ φρουρει το αόρατο 
απ᾿ την αρνηση καὶ την εἰρωνεία.

Εἶμαι στὶς γιορτες του τοπίου το μαυρο ράσο που δεν τελείωσεν ακόμα
τη δοκιμασία του.

Εἶμαι το καμπαναριο στο ναο του πόνου καὶ για τὶς ψυχες που εχουν σκοπο 
σημαίνει τους ὄρθρους καὶ τους ἑσπερινους η σιωπή μου.

Για τη ζωή
(απόδοση: Γιάννης Ρίτσος)

η ζωη δεν εἶναι παιξε-γέλασε
Πρέπει να τήνε πάρεις σοβαρά,
οπως, να πουμε, κάνει ο σκίουρος,
Δίχως απ᾿ ὄξω ἢ απο πέρα να προσμένεις τίποτα.
Δε θά ῾χεις αλλο πάρεξ μονάχα να ζεις.
Τὶς πιο ὄμορφες μέρες μας δεν τὶς ζήσαμε ακόμα
Κι ἂχ ο,τι πιο ὄμορφο θά ῾θελα να σου πω
Δε στό ῾πα ακόμα.
 

Για τη ζωή
η ζωη δεν εἶναι παιξε-γέλασε 
Πρέπει να τήνε πάρεις σοβαρά, 
οπως, να πουμε, κάνει ο σκίουρος, 
Δίχως απ᾿ ὄξω ἢ απο πέρα να προσμένεις τίποτα. 
Δε θά ῾χεις αλλο πάρεξ μονάχα να ζεις.

η ζωη δεν εἶναι παιξε-γέλασε 
Πρέπει να τήνε πάρεις σοβαρα 
Τόσο μα τόσο σοβαρα 
Που ετσι, να πουμε, ακουμπισμένος σ᾿ εναν τοιχο 
με τα χέρια σου δεμένα 
Ἢ μέσα στ᾿ αργαστήρι 
Με λευκη μπλούζα καὶ μεγάλα ματογυάλια 
Θε να πεθάνεις, για να ζήσουνε οἱ ανθρωποι, 
Οἱ ανθρωποι που ποτε δε θά ῾χεις δει το πρόσωπό τους 
καὶ θα πεθάνεις ξέροντας καλα 
Πὼς τίποτα πιο ὡραιο, πὼς τίποτα πιο αληθινο 
απ᾿ τη ζωη δεν εἶναι.

Πρέπει να τηνε πάρεις σοβαρα 
Τόσο μα τόσο σοβαρα 
Που θα φυτεύεις, σα να πουμε, 
ελιες ακόμα στα ἑβδομηντα σου 
Ὄχι καθόλου για να μείνουν στα παιδιά σου 
Μα ετσι γιατὶ το θάνατο δε θα τόνε πιστεύεις 
οσο κι ἂν τον φοβασαι 
Μα ετσι γιατί η ζωη θε να βαραίνει 
                           πιότερο στη ζυγαριά.

 

Τα τραγούδια των ανθρώπων
Τα τραγούδια των ανθρώπων 
εἶναι πιο ὄμορφα απ᾿ τους ἴδιους
πιο βαρια απο ελπίδα
πιο λυπημένα
πιο διαρκη.

* * *

Πιότερο απ᾿ τους ανθρώπους, 
τα τραγούδια τους αγάπησα.
Χωρὶς ανθρώπους μπόρεσα να ζήσω,
ομως ποτε χωρὶς τραγούδια·
μοὔτυχε ν᾿ απιστήσω κάποτε
στην πολυαγαπημένη μου,
ομως ποτέ μου στο τραγούδι 
που τραγούδησα γι᾿ αυτήν·
οὔτε ποτε καὶ τα τραγούδια 
μ᾿ απατήσανε.

* * *

οποια κι ἂν εἶναι η γλωσσα τους
πάντοτε τα τραγούδια τα κατάλαβα.

* * *

Σ᾿ αυτον τον κόσμο τίποτα
απ᾿ οσα μπόρεσα να πιω
καὶ να γευτω
απ᾿ οσες χωρες γνώρισα
απ᾿ οσα μπόρεσα ν᾿ αγγίξω
καὶ να νιώσω
τίποτα, τίποτα
δε μ᾿ εκανε ετσι ευτυχισμένον
οσο τα τραγούδια...

 

Στους δεκαπέντε συντρόφους
Δε χύνουν δάκρυ
     μάτια που συνηθίσαν να βλέπουνε φωτιες
δε σκύβουν το κεφάλι οἱ μαχητες
              κραταν ψηλα τ᾿ αστέρι
                             με περηφάνεια
δεν εχουμε καιρο να κλαιμε τους συντρόφους
              το τρομερό σας ομως κάλεσμα
                            μες στη ψυχή μας
              κι οἱ δεκαπέντε σας καρδιες
                  θε να χτυπανε
                          μαζί μας
              το σιγανό σας βόγγισμα
                            σαν προσκλητήρι
χτυπα στ᾿ αφτιά μας
                 σαν τον αντίλαλο βροντης.

      Στάχτη θα γίνεις κόσμε γερασμένε
             σου ῾ναι γραφτος ο δρόμος
                            της συντριβης
      καὶ δε μπορεις να μας λυγίσεις
                σκοτώνοντας τ᾿ αδέρφια μας της μάχης
καὶ να το ξέρεις
       θα βγουμε νικητες
                κι ἂς εἶναι βαριές μας
                             οἱ θυσίες.
Μαύρη εσυ θάλασσα γαλήνεψε
                         τα κύματά σου
καὶ θά ῾ρθει η μέρα η ποθητη
            η μέρα της ειρήνης
                         της λευτεριας σου
                                  ὦ ναὶ θά ῾ρθει       
            η μέρα που θ᾿ ἁρπάξουμε τὶς λόγχες
             που μες στο αἷμα το δικό μας
                                 εχουνε βαφτει.

1921

 

Κλαίουσα Ἰτιά
Κυλουσε το νερο
καὶ στον καθρέφτη του γυαλίζονταν ἰτιες
τα πλούσια τα μαλλιά τους λούζαν λυγερές.
Καὶ τα σπαθια τ᾿ αστραφτερά τους
χτυπώντας στους κορμους
καλπάζαν κατακόκκινοι μες στους δρυμους
καλπάζαν προς τη δύση
μεθύσι!...

Καὶ τότε ξάφνου
σα το πουλὶ το λαβωμένο
το πληγωμένο
στο φτερό του
γκρεμίστηκ᾿ ενας καβαλάρης
απ᾿ τ᾿ αλογό του.

Δε σκλήρισε
τους αλλους πού ῾φευγαν δε ζήτησε
τα βουρκωμένα μάτια του εγύρισε
μονάχα για να δει
τα πέταλα που λάμπαν.
Το ποδοβολητο εσβουσε μες στη φύση
καὶ τ᾿ αλογα εχάνονταν στη δύση!

Καμαρωτοὶ εσεις καβαλαρέοι
Ὦ κόκκινοι κι αστραφτεροὶ καβαλαρέοι
καβαλαρέοι φτερωτοὶ
καμαρωτοὶ
ὡραιοι!...
Μ᾿ ἴδιες φτερουγες πέταξη η ζωη που ῥέει!

ο φλοισβος του νερου σταμάτησε
εχάθη
οἱ ἴσκιοι εβυθίστηκαν στου σκοταδιου τα βάθη
τα χρώματα σβηστηκαν
στα μάτια του τα πένθιμα
τα πέπλα κατεβηκαν
καὶ της ἰτιας η φυλλωσια
χαϊδεύει τα μαλλιά του!

Μη κλαις ἰτιά μου θλιβερα
καὶ μη βαριοστενάζεις
πάν᾿ απ᾿ τα σκοτεινα νερα
το δάκρυ μη σταλάζεις
Ὦ μη στενάζεις
με σφάζεις.

1925

 

Για τα τραγούδια μου
Δεν εχω πήγασο με σέλαν αργυρη
οὔτε καὶ πόρους
-οπως τους λέν᾿- αδήλους
δεν εχω μήτε γη
μια σπιθαμη
μονάχα ενα ποτηράκι μέλι
σα νά ῾ναι φλόγα λαμπερή.

Αυτο εἶναι το βιός μου
κι εἶναι καὶ για τους φίλους
κι ενάντια σ᾿ ολους τους εχθρους
εντός μου
φυλάγω αυτον τον πλουτο μου
ενα ποτήρι μέλι.

Ὑπομονή, συντρόφοι, ὑπομονη
καὶ θα ῾ρθει μέρα η τρανη
ναὶ θά ῾ρθει!
-Σ᾿ αυτους πού ῾χουν το μέλι θε να ῾ρθει
η μέλισσα η μια
απ᾿ τη Βαγδάτη.

1935

 

η χώρα αυτη εἶναι δική μας
η χώρα αυτη π᾿ ορμα απ᾿ την ασία με καλπασμο
καὶ που προβάλλει
τ᾿ ὥριο κεφάλι
σαν το πουλάρι
γεμάτο χάρη
προς της Μεσόγειος το νερο
η χώρ᾿ αυτη εἶναι δική μας
με ματωμένους τους καρπους
δόντια σφιγμένα
πόδια γυμνά.

Σα μεταξένιο τούτη η γη μας
εἶναι χαλί μας
τούτη η γη μας
η κόλασή μας
τούτ᾿ η παράδεισο
εἶναι δική μας.

η θέλησή μας
τώρα τρανεύει
νά ῾ναι δική μας
παντοτινα
να ζουμε λεύτεροι σα δέντρα
σα τα δεντρα του ἴδιου δάσου
αδερφωμένα
αγκαλιαστά.

1948

 

Αυτο εἶναι ολο
Ζω στη φεγγοβολη
που προχωράει
ολόγιομα τα χέρια μου
με πόθους
κι ο κόσμος εἶναι ὄμορφος πολυ
μοσκοβολάει.

Τα μάτια μου λιμπίστηκαν
τα δέντρα
τα δέντρα που γιόμισαν ελπίδες
καὶ ντύθηκαν τη πράσινη στολη
το λιόχαρο δρομάκι προχωράει
σ᾿ ολόδροσο χαλὶ
κι απ᾿ το φεγγίτη με καλει
στὶς πράσινες νησίδες.

Κι οὔτε μυρίζομαι τα φάρμακα
τ᾿ αναρρωτήριο πια δε βρωμάει
-θ᾿ ανοίξουν τα γαρούφαλα
η ὥρα η καλή-

Τί τάχα ἂν εἶσαι φυλακή;
Να μη λυγας!
αυτο εἶν᾿ ολο.
Δεν εἶναι αλλη συμβουλή.

1948

 

Δε μας αφήνουν να τραγουδαμε
Δε μας αφήνουν Ῥόμπσον να τραγουδαμε
δε μας αφήνουν καναρίνι
πού ῾χεις φτερα αητου
μαυρε αδερφέ μου
δόντια που εχεις
μαργαριτάρια
δε μας αφήνουν να ψηλώσουμε φωνή.

Φοβουνται Ῥόμπσον
φοβουνται την αυγή,
ν᾿ ακούσουνε φοβουνται
καὶ ν᾿ αγγίσουν
φοβουνται ν᾿ αγαπήσουν
φοβουνται ν᾿ αγαπήσουνε σαν τον Φερχατ
(αλήθεια θα ῾χετε κι εσεις εναν Φερχατ
οἱ νέγροι πως να τόνε λένε Ῥόμπσον;)

Φοβουνται τα γεννήματα
τη γης
το γάργαρο νερο φοβουνται της πηγης
φοβουνται
να θυμουνται
καὶ τὶς χαρές τους
το χέρι ἑνος φίλου δεν εσφιξε ποτέ τους
το χέρι τους
ζεστο
σαν το πουλὶ
χωρὶς να θέλει σκόντα
προμήθειες
η κάποια αναβολη
στη πλερωμή.

Φοβουνται την ελπίδα
φοβουνται Ῥόμπσον να ελπίσουν
φοβουνται καναρίνι
πού ῾χεις φτερα αητου
φοβουνται τα τραγούδια μας
μη τους τσακίσουν.

Ὀχτώβρης 1949

 

ο ανθρωπος με το γαρύφαλο
εχω πάνω στο τραπέζι μου
τη φωτογραφία του ανθρώπου
με τ᾿ ασπρο γαρούφαλο
που τον τουφέκισαν
στο μισοσκόταδο
πρὶν την αυγη
κάτω απ᾿ το φως των προβολέων.

Στο δεξί του χέρι
κρατα ενα γαρούφαλο
πού ῾ναι σα μια φούχτα φως
απο την ἑλληνικη θάλασσα
τα μάτια του τα τολμηρα
τα παιδικα
κοιτάζουν αδολα
κάτω απ᾿ τα βαρια μαυρα τους φρύδια
ετσι αδολα
οπως ανεβαίνει το τραγούδι
σα δίνουν τον ορκο τους
οἱ κομμουνιστές.

Τα δόντια του εἶναι κάτασπρα
ο Μπελογιάννης γελα
καὶ το γαρούφαλο στο χέρι του
εἶναι σαν το λόγο πού ῾πε στους ανθρώπους
τη μέρα της λεβεντιας
τη μέρα της ντροπης.

Αυτη η φωτογραφία
βγηκε στο δικαστήριο
υστερ᾿ απ᾿ τη θανατικη καταδίκη.



Μονάκριβή μου εσυ στον κόσμο 
μου λες στο τελευταιο σου γράμμα: 
«πάει να σπάσει το κεφάλι μου, σβήνει η καρδιά μου, 
Ἂν σε κρεμάσουν, ἂν σε χάσω θα πεθάνω».

Θα ζήσεις, καλή μου, θα ζήσεις, 
η ανάμνησή μου σαν μαυρος καπνος 
θα διαλυθει στον ανεμο. 
Θα ζήσεις, αδελφή με τα κόκκινα μαλλια της καρδιας μου 
Οἱ πεθαμένοι δεν απασχολουν πιότερο από ῾να χρόνο 
τους ανθρώπους του εἰκοστου αἰώνα.

ο θάνατος 
ενας νεκρος που τραμπαλίζεται στην ακρη του σκοινιου 
σε τουτον ῾δω το θάνατο δεν αντέχει η καρδιά μου. 
Μα νά ῾σαι σίγουρη, πολυαγαπημένη μου, 
ἂν το μαυρο καὶ μαλλιαρο χέρι ἑνος φουκαρα ατσίγγανου 
περάσει στο λαιμό μου τη θηλεια 
αδικα θα κοιτανε μες στα γαλάζια μάτια του Ναζὶμ να δουν το φόβο. 
Στο σούρπωμα του στερνου μου πρωινου 
θα δω τους φίλους μου καὶ σένα. 
Καὶ δε θα πάρω μαζί μου κάτου απο το χωμα 
παρα μόνο την πίκρα ἑνος ατέλειωτου τραγουδιου.

Γυναίκα μου 
Μέλισσά μου με τη χρυση καρδια 
Μέλισσά μου με τα μάτια πιο γλυκα απ᾿ το μέλι 
Τί κάθησα καὶ σου ῾γραψα πὼς ζήτησαν το θάνατό μου.

η δίκη μόλις αρχισε 
Δεν κόβουν δα καὶ στα καλα καθούμενα ετσι το κεφάλι 
οπως ενα γογγύλι. 
ελα, ελα, μή μου σκας 
Αυτα εἶναι μακρινα ενδεχόμενα. 
Ἂν εχεις τίποτα λεφτα 
αγόρασέ μου ενα μάλλινο σώβρακο 
Μου μένει ακόμα κείνη η ἰσχιαλγία στο πόδι

Καὶ μην ξεχνας πὼς η γυναίκα ἑνος φυλακισμένου 
Δεν πρέπει νά ῾χει μαυρες εγνοιες.

 

 
Ευτυχισμένος ο ποιητής που δεν ακρωτηριάστηκε
απ' την φορολογία των χειροκροτημάτων
και περπατά μέσα στο πλήθος δίχως αριθμό
απλή φωνή λαού
και χαίρεται τ' ανεπηρέαστα βλέμματα
χωρίς πληθυντικό αριθμό
απλά σαν της γιαγιάς μας τον χαιρετισμό
«ώρα καλή σου γιε μου!»
 
ΚΑΠΟΙΕΣ ΛΕΞΕΙΣ
Μ' αρέσουν κάποιες λέξεις που μυρίζουν γιασεμί
απλές σαν το κυριακάτικο πρωινό
δεν υποφέρουν από σημασίες και ιδέες
αρχάγγελους σοφίας δεν έχουν
σ' ευχαριστούν σαν χάδι παιδικό.
 
ΑΝΑΖΗΤΩ ΤΗΝ ΚΥΠΡΟ ·
Αναζητούν την Κύπρο στα παλιά χειρόγραφα
στους χάρτες των παλιών ημερομηνιών
στα παραμύθια των παντάνασσων γιαγιάδων
 και στα οδοιπορικά περιπαθών προσκυνητών.
Ωστόσο εγώ θα κάθομαι στα σύνορα του φεγγα­ριού
και τα μεγάλα μάτια της σαν τα τοπία της ευτυχίας
θα καρτερώ να με κοιτάξουν.
 
ΧΑΜΕΝΕΣ ΜΕΡΕΣ
Χαμένες μέρες του καλοκαιριού κλεισμένοι στα δωμάτια
ν' αντιπαλεύουμε τον άχρηστο εαυτό μας
και να μετράμε τις παλιές οδοιπορίες των πανσελή­νων
στα δολοφονημένα δάκτυλά μας
μικρή μου Ευτέρπη, Ρέα εργόχειρό μου,
κι εσύ αφροδίτη ελευθερία των άλλων ιδεών μας
τότε π' ανθούσε η άνοιξη στα βλέφαρά μας.
Γιατί περνά σαν το νερό η ζωή
και φράζεται στην ηλικία των άμισθων καιρών
που ζούνε με παραχωρήσεις;
 
Η ΛΕΥΚΩΣΙΑ ΜΑΣ ΑΝΑΧΩΡΕΙ
Ανάμεσα σε δυο ροδιές η Λευκωσία φιλοσοφεί
ανοίγει τις πλεξούδες της στον ήλιο
χειρονομεί στο παρελθόν η Λευκωσία
σαν ν' αποχαιρετά τον κόσμο αυτό
εκφέρει η Λευκωσία τα τελευταία φωνήεντα
στους τοίχους της μενεξεδένιας ώρας...
Αλλά τη Λευκωσία να μου αγαπάτε
όταν φορεί τα γιορτινά της
τα τελευταία της γιορτινά
και μπαίνει ανυποψίαστη στην αθανασία.
 
ΟΙ ΜΟΙΡΑΣΜΕΝΕΣ ΛΕΥΚΩΣΙΕΣ
Μενεξεδένιες ομιλίες
στα παραθύρια της Κυριακής
οι μοιρασμένες Λευκωσίες του κόσμου
η μυστική αφροδίτη των παλιών ερώτων
και το μικρόν αλφαβητάρι...

Εικόνα
 
Στο παράθυρο
            ένα χέρι μετέωρο
στον ορίζοντα
            ένα γέλιο πικρό
στο δρόμο
            ένα δυστύχημα
Τα χέρια σου
            αμφίβολη παρηγοριά

καὶ την λατρεύει ο λαός.

η γη της Ἑλλάδος

Ξεύρεις την γη που ανθει 
φαιδρα πορτοκαλέα 
καὶ κοκκινίζει η σταφυλη 
καὶ θάλλει η ελαία; 
Ὦ! δεν την αγνοει κανείς, 
εἶναι η γη η Ἑλληνίς.

Ξεύρεις την γη, ἥτις παντου 
με αἵματα εβάφη, 
οπου κοιλάδες καὶ βουνα 
εἶναι τυράννων τάφοι; 
Ὦ! δεν την αγνοει κανείς, 
εἶναι η γη η Ἑλληνίς.

Γη μήτηρ παλαιων θεων 
καὶ νέων ημιθέων 
γη αναμνήσεων κλεινων 
καὶ γη ελπίδων νέων 
Ὦ! δεν την αγνοει κανείς, 
εἶναι η γη η Ἑλληνίς.

Φύσα αγεράκι

Φύσα αγεράκι γλυκα στο πανί μου,
γλύστρα βαρκούλα στα κρύα νερά.
Νύχτωσε, καὶ με προσμένει η καλή μου.
Φύσα αγεράκι, καὶ δός μου φτερά.

Φεύγουν τ᾿ αστέρια ζευγάρι ζευγάρι
στο ζαφειρένιο βαθυν ουρανο
καὶ ντροπαλο τ᾿ ασημένιο φεγγάρι
απο το μαυρο προβάλλει βουνό.

Σώπασ᾿ ο γρύλλος, τ᾿ αηδόνι λουφάζει,
μόνο η καλή μου για με αγρυπνει
καὶ η καρδιά της σιγα με φωνάζει
καὶ η ψυχή της για μένα πονει.

Πέτα, βαρκούλα μου, φύσα αγεράκι,
φτάσαμε, φάνηκ᾿ η ακρογιαλιά.
Φάνηκε, νάτο, το ασπρο νησάκι
καὶ η γλυκεια θα φανει αγκαλιά.


 


(ΣΑΝ ΤΗ ΚΑΛΟΚΑΙΡΙΑΤΙΚΗ ΒΡΟΧΗ ΠΟΥ ΚΑΝΕΙΣ ΔΕΝ ΤΗΝ ΠΕΡΙΜΕΝΕ)
Κυριάρχησες έξαφνα στη σκέψη μου.
Τα μάτια σου, 
δυο φωτεινοί κύκλοι,
γυροφέρνουν στη μνήμη μου.
Το πρόσωπο σου, 
διαπερνά από άκρη σε άκρη, 
τα όνειρα μου.
Κάθε που ακούω να μιλούν γι αγάπη 
σε σκέφτομαι.
Εσένα,
που ακόμα το χέρι μου δεν έχει αγγίξει τρυφερά τα μαλλιά σου.
Εσένα, 
που ακόμα η σκέψη μου δεν έχει αγγίξει ερωτικά το κορμί σου.
Σπρωγμένοι από χίλιες δυνάμεις, 
αιωρούμαστε πάνω από την άβυσσο.


Γυμνά σταμνιά, 
ιδρώνουνε, 
στις άκρες των ματιών σου.

Φονιάς ο αποσπερίτης, 
προβάλλει,
βουτηγμένος στο αίμα
της δύσης.

Νιώθω τα βλέφαρα σου 
στο σκοτάδι,
ριπίζουν τον αέρα.

Ένα λουλούδι στα μαλλιά σου,
κι αναρωτιέμαι,
τίνος η μυρωδιά, 
μ' έχει μεθύσει.

Κλείσε τα μάτια σου, 
μου κρύβουν 
τ' αστέρια

Τα χείλη σου, 
ένα ποτήρι κρασί, 
κατακόκκινο.



Θα χαθείς, 
το ξέρω,
μέσα στους πολυθόρυβους δρόμους, 
της πολιτείας.
Οι μέρες θα σε σκεπάσουν, 
με την ύπουλη τρυφερότητα της νοσταλγίας.
Θα χαθείς, 
το ξέρω.
Και πως να σε φτάσει η φωνή μου,
και πως να ακούσεις το τραγούδι μου,
μέσα στη καθημερινή
πολύβουη σιωπή,
που μας τυλίγει.
Θα χαθείς το ξέρω.
Μα σ' αγαπώ.



Σε ευχαριστώ αγαπημένη, 
για την ευτυχία που ένιωσα απόψε,
την ώρα που σε σκεφτόμουν
και πρόβαλλε το φεγγάρι.
Θυμάσαι τους πράσινους λόφους, 
που δύει κάθε απόγευμα 
ο ήλιος;
Λοιπόν απόψε,
πρόβαλε πάνω από αυτούς τους λόφους 
το φεγγάρι.
Δεν το είχα προσέξει,
το φεγγάρι κάποτε προβάλει,
εκεί που έδυσε ο ήλιος.
Και είμαι ευτυχισμένος ακριβή μου,
γιατί εσύ υπάρχεις και ανασαίνεις,
γιατί εγώ μπορώ να σ΄ αγαπάω,
και ακόμα γιατί ετούτοι οι λόφοι, 
δεν είναι μόνο δύση.



Στη γωνιά του δρόμου σε καρτερώ.
Στη γωνιά του δρόμου,
διασταυρώνονται οι άνθρωποι
και δεν μιλούν.
Σε ποιόν να πω την ευτυχία μου που τόσο σ' αγαπώ;
Σε ποιόν να πω πως ξέρω πως δε θάρθεις, 
και καρτερώ;
Απόψε η νύχτα είναι γλυκιά.
Είπες πως θάρθεις όταν μπορέσεις,
μπορεί και σήμερα, 
μπορεί και αύριο,
… μπορεί ποτέ.
Απόψε η νύχτα έχει τρελάνει ένα παιδί.
Απόψε η νύχτα θα κάνει φόνο.
Να το φεγγάρι μισό προβάλει,
γυμνό σπαθί.
Οι φίλοι ξέρουν,
κάτι έχει πάθει,
πάλι δεν τρώει,
πάλι κοιτάζει πάνω από τους ώμους τους, 
χωρίς να βλέπει.
Κάτι έχει πάθει.
Μην του μιλάτε.
Πάλι θα αργήσει το βράδυ,
ξέρουν,
την περιμένει,
κι αυτή δεν θάρθει.
Είναι η αγάπη
γυμνό σπαθί, 
σαν το φεγγάρι.



Περπατούσες στην άκρη της θάλασσας 
ολομόναχη,
λουσμένη στο φως.
Αρμονικές κινήσεις, 
ταιριάζαν το βάδισμα σου
με το φλοίσβο της θάλασσας.
Τα μικρά ανεπαίσθητα ίχνη των βημάτων σου 
στην αμμουδιά,
εκμαγεία για το άγαλμα 
της ομορφιάς,
που φτιάχνουν κάθε πρωί τα παιδιά, 
πριν πέσουν στη θάλασσα.
Κάτι τέτοιες ώρες είναι, 
που η αιωνιότητα,
μεταγγίζει σταγόνα σταγόνα
το φως,
στις φλέβες μας.



Ένα τυχαίο άγγιγμα,
η αγάπη
ο ψίθυρος
ο έρωτας.
Ακούμπησε το γόνατο μου στο δικό σου,
ρίγος
πυρετός
καταμεσήμερο.
Ένα καράβι περνούσε ράθυμα στο βάθος,
μια στιγμή
η θάλασσα
τα μάτια σου.
Οι λέξεις βουλιάξαν στο φως.
Θέλω να μιλήσω,
τραγουδάω.
Τόπο, 
ανοίξτε τόπο,
ο ήλιος χορεύει.



Όλα μου τα τραγούδια
γράφουν τ' όνομα σου.
Κανείς δεν το πρόσεξε.
Όμως εσύ πρέπει να γνώρισες 
εκείνο το τρεμούλιασμα, 
κάθε που πιάνω το μολύβι
και σε σκέφτομαι.
Εσύ πρέπει να διάβασες
το μήνυμα μου,
μέσα στους στίχους.
Μη με ρωτάς λοιπόν.
Κοίταξε με στα μάτια
και χαμογέλα.
Μια σταγόνα χαμογέλιου σου, 
φτάνει για να τραγουδώ 
όλη μέρα.
Μη με ρωτάς λοιπόν.



Ξέρω πως έχεις φύγει.
Ξέρω πως τούτο το μεσημέρι
είσαι μακριά.
Όμως τα βήματα μου,
με φέρνουν στο μέρος 
που συνήθιζες να κάθεσαι.
Όμως το βλέμμα μου περιμένει να σε δει,
να σηκώνεσαι γεμάτη άμμους,
και νάρχεσαι 
χαμογελώντας.
Ξέρω πως αν σε δω θα είσαι όραμα.
Όμως τι περιμένω;



Αγάπη, 
πιάσε απ' το χέρι και οδήγησε με.
Χάθηκα.
Αγάπη,
πολλές φορές κάθισα 
στο πλούσιο τραπέζι σου,
πολλές φορές θυσίασα στο βωμό σου.
Όμως τώρα, 
κάνε να μην είναι τούτο το ποτήρι που με κέρασες,
γεμάτο δάκρυα.



Πόσο όμορφο θα ήταν, 
να μπορούσα να σου πω 
σ' αγαπώ,
έτσι απλά,
όπως λες καλημέρα το πρωί,
στο φίλο που σε ξύπνησε 
να πάτε για ψάρεμα.
Πόσο όμορφο θα ήταν 
να χαμογελούσες,
και να μούδινες το χέρι σου,
όπως το δίνεις να κρατηθεί 
ένα μωρό,
που κάνει τα πρώτα του βήματα.
Πόσο όμορφο θα ήταν ...
Όμως οι μέρες που έρχονται 
είναι δύσκολες,
είναι μέρες δοκιμασίας,
χωρισμού και πίκρας,
και είναι η καρδιά σου 
τρυφερή και ευαίσθητη,
δεν θα τ' αντέξει.
Πόσο όμορφο θα ήταν 
να σου πω σ' αγαπώ.
Πόσο δύσκολο θα είναι 
να σε ξεχάσω.



Το πιο ωραίο μου τραγούδι,
δεν στο έγραψα.
Το πιο ωραίο μου τραγούδι
για σένα,
θα χωρούσε να το γράψω,
στα πέταλα του γιασεμιού.
Πάνω στην άσπιλη λευκότητα
μια λέξη.
Δεν ήξερα τι χρώμα να διαλέξω,
πράσινο της ελπίδας,
κόκκινο του πόνου,
μαύρο της απελπισίας;
Το πιο ωραίο μου τραγούδι 
στο ψιθύρισα
μια νύχτα, 
στο χάσιμο του φεγγαριού,
σ' αγαπώ.
Μην κάνεις όνειρα σαν το φεγγάρι 
είναι στη χάση του, 
λέγαν οι παλιοί,
δεν βγαίνουν.
Πόσο δίκιο είχαν, 
το κατάλαβα
τώρα που προσπαθώ, 
με μαύρο χρώμα,
να γράψω
πάνω στα όνειρα μου,
λησμονιά.



Απόψε είναι πανσέληνος,
σ' αγαπώ το ξέρεις.
Απόψε είδα τα μάτια σου 
θλιμμένα.
Ποιος θα γεμίσει τα όνειρα μου 
με ένα χαμόγελο;
Η πανσέληνος,
ένα μεγάλο μηδενικό,
κρεμασμένο στη καρδιά μου.



Δεν μπορείς να το νιώσεις λοιπόν
δεν μπορείς.
Οι δύσκολες μέρες που πέρασαν
οι δύσκολες μέρες που θάρθουν
έχουν αφήσει 
τούτη τη βαθιά χαρακιά
στο μέτωπο μου.
Και ίσως γι αυτό να είναι 
που αγαπώ τόσο πολύ
το φωτεινό σου πρόσωπο
το ατρικύμιστο.
Δε μπορείς να καταλάβεις λοιπόν,
δε μπορείς.
Η ζωή σου μια ήσυχη θάλασσα,
ποτέ σου δεν ένιωσες
στο πέλαγος,
το παράφορο αγκάλιασμα
του πλοίου με τα κύματα.
Δε μπορείς να καταλάβεις λοιπόν 
την αγάπη μου.
Όμως, 
τούτος ο απελπισμένος και πεισματάρης 
έρωτας,
τούτη η αγάπη 
η τρυφερή κι ανανταπόδοτη,
θα σου χρωστούν ευγνωμοσύνη, 
που τα γέννησες.



Όλες οι προβλέψεις διαψεύστηκαν.
Το καλοκαίρι πέρασε,
χωρίς ένα χαμόγελο.
Οι ελπίδες κρυώνουν
τις νύχτες του Σεπτέμβρη.
Η μοναξιά σε τυλίγει, 
σαν τη κρύα ομίχλη 
που έρχεται από τη θάλασσα.
Όλες οι προβλέψεις διαψεύστηκαν.
Πόσο σκληρά είναι τα παιδιά,
φτιάχνουν ένα πύργο 
στην άμμο,
κι ύστερα
τον γκρεμίζουν γελώντας.
Ο πύργος απομένει στα μάτια μας
τα παιδιά παλεύουν στην άμμο,
γελούν,
δεν ξέρουν τι σημαίνει για μας
ένας πύργος,
τι σημαίνει να περνά το Καλοκαίρι,
χωρίς ένα χαμόγελο.


Πως φεύγει η αγάπη.
Ε λοιπόν δεν φεύγει έτσι απλά,
όπως λες καληνύχτα στο σκοτάδι,
κλείνοντας τη πόρτα.
Όχι καθόλου έτσι.
Για να φύγει, 
πρέπει να κλείσουν 
όλα τα παράθυρα,
να μην υπάρχει φως καθόλου.
Πρέπει ακόμα,
να κλείσουν όλες οι χαραμάδες
στις πόρτες,
αν το σπίτι είναι παλιό,
γιατί και η παραμικρή ανασαιμιά,
θάκανε την αγάπη 
να μείνει.
Καθόλου αέρας.
Α και οι μνήμες, 
πρέπει να μείνουν απέξω,
καμία θύμηση,
στην ανάγκη, 
ας μείνουν οι πικρές,
εκείνες που δίνουν το πρώτο τσίμπημα
της απελπισίας.
Όμως καμία εικόνα της,
τα μάτια της, 
το χαμόγελο της,
τίποτε από κείνη
δεν πρέπει να κρατάς 
στο μυαλό σου.
Και τότε αρχίζει να φεύγει η αγάπη.
Πρώτα θα νιώσεις
ένα μούδιασμα στα δάχτυλα,
έτσι που ακόμα κι αν χαϊδέψεις 
τα μαλλιά της,
θα είναι αδιάφορο,
σαν μια καθημερινή 
χειρονομία.
Μετά θα αρχίσεις να οδηγείς
τα βήματα σου,
που πάντα σε έφερναν 
κοντά της.
Τώρα θα μπορείς 
να αλλάζεις δρόμο.
Κι ύστερα θα αρχίσεις 
να βλέπεις.
Η θάλασσα θα γίνει πάλι θάλασσα,
τα δέντρα θα γίνουν πάλι δέντρα,
εκεί που πρώτα 
έβλεπες μόνο τη μορφή της.
Όλα αυτά βέβαια,
μπορεί να κρατήσουν πολύ ,
μερικές φορές 
περιμένεις και χρόνια,
δεν είναι μικρό πράγμα η αγάπη,
θέλει κουράγιο 
και υπομονή.
Και τότε πια,
θα ανοίξεις το στόμα σου,
κι αντί να πεις σ' αγαπώ,
θα πεις καλημέρα,
ή κάτι τέτοιο,
αυτό σημαίνει
πως η αγάπη έφυγε.
Μπορείς τότε,
ν' ανοίξεις τα παράθυρα,
να ανασάνεις βαθιά,
κι αν έχεις τη δύναμη,
να βάψεις όλο το σπίτι
με καινούργια ζωηρά χρώματα,
τότε το σπίτι 
γίνεται πάλι κατοικήσιμο.


Βούρκωσαν τα μάτια σου,
η ζωή που παλεύει 
να κρατηθεί, 
στο κράσπεδο της απελπισίας.
Η αγάπη.
Ο άνθρωπος.
Είχα δίκιο λοιπόν,
σ' αγαπώ.
Ο φίλος που φεύγει,
ο άλλος που κρατιέται με τα δόντια
στο φως,
τα μάτια σου 
δεν ήταν ποτέ πιο όμορφα. 
Η δικαίωση,
κανείς δε το πίστευε,
εγώ σ' αγαπούσα,
περίμενα.
Το χαμόγελο σου 
ήταν αληθινό,
δάκρυσες.
Φεύγω ήσυχος,
εσύ υπάρχεις.
Φοβόμουν τ' όνειρο.
Τούτο το δάκρυ
ήταν αληθινό.
Σ' αγαπώ.
Αξίζει λοιπόν ν' αγαπάς,
εσύ υπάρχεις.


Χθες εδώ,
έσφυζε από πολύβουα πλήθη
δημιουργημάτων.
Σήμερα,
ανασκαμμένο από τις οβίδες χώμα
χάσκει και προσμένει.
Χθες, υπήρχε μια προεξοχή
στο βράχο της προσδιορισμένης ύπαρξης
Σήμερα,
το λείο βραχοπλάτωμα,

Μια φούχτα ξερά λουλούδια
στο άλικο ανθογυάλι,
λασπερό χώμα
βρώμισε το σκαλοπάτι.
Σα μιλούν τ αστραπόβροντα,
μη σκέφτεσαι,
που να κυλάει τώρα
η ξεφτισμένη ιδέα.

Πέθανες σαν το φως τ' αποσπερίτη,
φιλούσε τη χαμένη μας πατρίδα,
κι έβλεπαν μακριά τα δυο σου μάτια,
έβλεπαν μακριά κι ας ήτανε σβησμένα.
                      *
Πέταξες μες το χάος, μες τα σκότη,
να βρεις τη νεραϊδένια μας πατρίδα,
και μεις μείναμε μόνοι, μες τα ξένα,
χαμένοι αποδιωγμένοι να σε κλαίμε.
                             *
Σε κατευόδωσαν οι φίλοι με λουλούδια,
το μακρινό ταξίδι στη πατρίδα
πολύ κρατάει, αλίμονο για πάντα.
                                 *
Το παγωμένο χέρι σου φιλώντας,
υπόσχεση πικρή σου δίνουμε όλοι,
κοντά σου κάποτε θα ρθούμε στην πατρίδα.
1967

ΣΤΟΝ ΠΑΠΠΟΥ
Ποθούσες να βρεθείς κάποια στιγμή, στο μακρινό χωριό σου,
μα δεν είχες τη δύναμη λόγω των γηρατειών σου.
Και να που τ αδύνατο κορμί, κείτεται μες το χώμα,
λεύτερος πια ταξίδεψε στο πατρικό σου δώμα.
1967
ΒΙΒΙΑΝ
Βαθυκάστανα μάτια γεμάτα ομορφιά
Ισως κάποια θεά να στα έχει χαρίσει, και
Βαφή από δείλι σου χάρισε ο Μάης σαν
Ιππότης σωστός στα μαλλιά σου να βάλεις, ως
Ακόμα κι η μούσα σ ευχήθηκε νάχεις,
Νεράϊδα μικρή το τραγούδι στο στόμα.
1969
ΦΘΟΡΑ
Είπαν
γεννηθήκαμε.
Ε και μετά;
Ένα λουλούδι,
’νοιξη
Καλοκαίρι
Φθινόπωρο
Χειμώνας.
Μα που είναι;
1970

ΔΙΑΓΝΩΣΗ

Πονάμε.
Μας ρωτούν,
απάντηση,
πονάμε.
Ο δάσκαλος,
ο πόνος
του πόνου,
κλίσις δευτέρα.
Ο ποιητής,
δόξα στον πόνο.
Πόνος στο στήθος;
Έρωτας.
Διάγνωση;
φυματίωση!!!
Πονάμε.
1970
ΔΙΕΞΟΔΟ
Πέρασαν
σιγοπατώντας.
Όλοι τους άκουσαν.
Τα μάτια τους
στάθηκαν
στο δίχτυ
μιας αράχνης.
Μπλέξανε.
Τους δείξαμε
το δρόμο,
όχι προς την πόρτα,
όχι προς το θάνατο.
Μόνο τους δείξαμε
τον δρόμο.
1970
Η ΑΛΗΘΕΙΑ
Η αλήθεια,
ηλικιωμένη κυρία,
παίζει παντομίμα.
Μάσκες,
μια, δύο, τρεις ...
Πόσες;
Ας προσπαθήσουμε πάλι.
Μία, δύο, τρεις ...
Θεέ μου, δεν έχει πρόσωπο.
Λοιπόν ...
Γρήγορα τις μάσκες.
Μία, δύο, τρεις ...
Ωραία,
δώσε στη κυρία
το ομπρελίνο της,
έξω βρέχει
Ωραία,
και τώρα γράψε στους φίλους.
Πυροβολισμός!
Αυτοκτονία;
Όχι.
1970
ΣΥΝΤΑΓΗ
Χιλιάδες μύθοι,
ένα σύμπαν χωρίς άκρη,
άνθρωποι.
Η συνταγή είναι αλάνθαστη,
αιτία-αποτέλεσμα.
Τι;
Δεν πιστεύεις;
Θάνατος!
Πάλι τα ίδια.
Εφαρμογή του νόμου.
Όντως
απεδείχθη
αλάνθαστος.
Μα που είστε;
Έστω,
ο νόμος
είναι αλάνθαστος,
ακόμη
και χωρίς εσάς.
1970
ΑΝΝΑ
Σαν άνοιξες τα μάτια σου στον ήλιο,
θαλασσοπούλια πέταξαν χαρούμενα γύρω,
θαρρώντας πως ανακάλυψαν
τ ομορφότερο κομμάτι θάλασσας.
Ένα μικρό δάκρυ στον κόρφο του πεύκου,
μου μίλησε για εσένα.
Ήταν είπε ένα μικρό κορίτσι,
π' αγαπούσε τη θάλασσα,
που μιλούσε με τα πουλιά,
που την αγαπούσαν τα καλοκαίρια.
Τώρα πια το σώμα σου είναι ποτισμένο,
με τους ήλιους δεκαεφτά καλοκαιριών,
κι' είναι στα πόδια σου ριγμένες,
δεκαεφτά αγοριών καρδιές.
Όμως θαλασσοπούλια ξεκινούν το δειλινό,
απ' τα γαλάζια μάτια σου,
κι έρχονται με λαχτάρα από μακριά,
να φτερουγίσουν λίγο σ' άγριο πέλαγο,
μες τη καρδιά μου.

ΜΙΑ ΙΣΤΟΡΙΑ ΚΑΛΟΚΑΙΡΙΟΥ
Δυο μάτια πιο μεγάλα από τη θάλασσα.
Εσύ.
Ουρανός, Καλοκαίρι,
και η καρδιά σου με μίσχο
την αγάπη μου.
Ράγισε η μάσκα τ' Αυγούστου,
γεννηθήκαμε.
Η νύχτα στάθηκε καλή μητέρα.
Πλησίασες,
εγώ κι΄ εσύ,
ο ουρανός έσκυψε,
με φίλησες,
ένα αστέρι κρυφοκοίταζε.
Πάμε μέσα είπες.
Το πρωί,
τα χείλη μου είχαν τη γεύση,
μιας νύχτας καλοκαιριού
μαζί σου.
Χαμογέλασες,
κατάλαβα,
αιθρία πριν από την καταιγίδα.
Το μεσημέρι έφυγες.
Η θάλασσα μίκραινε,
όλο μίκραινε,
ώσπου έγινε
δυο μάτια που χάθηκαν.
Τα άλλα στη θέση τους,
το καλοκαίρι,
το μπαλκόνι,
ο ουρανός.


ΚΑΘΩΣ ΕΦΕΥΓΕΣ
Είπες,
η νύχτα είναι πολύ μικρή
για να χωρέσει
την αγάπη μας.
Τότε έγινες
ένα μικρό σύννεφο.
Ο ήλιος σε φίλησε στα χείλη,
καθώς μάκραινες
πάνω απ' τη θάλασσα.
Δυο γλάροι,
πέταξαν κατά το νοτιά,
να βρουν ένα κύμα
στο χρώμα των ματιών σου,
να το κρεμάσω στο στήθος,
μην τύχει και ξεχάσω,
πόσο σ' αγάπησα.

ΜΕΛΛΟΘΑΝΑΤΟΙ
Μας δόθηκε η τελευταία εντολή
"ου ζήσης".
Τώρα πια
δυο μέρες πού έμειναν
τι να πρωταγκαλιάσω
Η φυλακή είναι πολύ μικρή
για να χωρέσει την καρδιά μου,
που άρχισε να αγκαλιάζει
τον κόσμο.

ΒΙΒΙΑΝΑ
Την παγωμένη καρδιά σου,
γέμισε με φύκια ο άνεμος.
Καράβια περνώντας,
της χάρισαν μια ανασαιμιά καπνό.
Κοράλλια τώρα
δακρύζουν στο βυθό.
Μη σκέφτεσαι τα καλοκαίρια
που πέρασαν,
απόψε ο γιαλός θα πιει,
την τελευταία φεγγαραχτίδα.

ΠΡΟΜΑΝΤΕΜΑ
Βαριά πλακώσαν την ψυχή μου απόψε,
τα οροπέδια της ανακατωμένης θέλησης μου.
Τρία περιστέρια μούδειξαν το δρόμο
για την Ιερουσαλήμ.
Πάνω στα σύννεφα,
δυο καρδιές,
δυο μάτια,
δυο χέρια,
φιλιούνται με ηδονή.
Όταν ακουστή από μακριά
το ούρλιασμα του λύκου,
όλα πια θα έχουν τελειώσει.

ΤΕΛΟΣ
Το τελευταίο είδωλο
στον καθρέφτη,
μίλησε με την καρδιά
ενός σκίουρου,
η επομένη εικόνα
ήταν το κενό,
ένα αδιαπέραστο κενό.

ΣΕ ΡΥΘΜΟ ΚΑΡΥΩΤΑΚΗ
Είμαστε
μια χούφτα
χορδές παλιού βιολιού.
Θέλουμε να πετάξουμε
πάνω από κάθε πρωινό,
πάνω από κάθε θάλασσα.
Ομως
είμαστε μόνο
μια χούφτα χορδές
παλιού βιολιού.
Κάποτε,
απελπισμένοι από τη μάταιη
αναζήτηση,
θα τεντωθούμε
ως το έσχατο όριο
αντοχής μας,
και θα κάνουμε
το τελευταίο πήδημα
προς την ανυπαρξία,
αφήνοντας ένα στριγκό ήχο,
σαν ένδειξη
της απουσίας μας.

ΤΑ ΠΡΩΪΝΑ
Τα πρωινά,
μιλούσε μια αγάπη
με τον ουρανό.
Δεν είχε βγει καλά καλά
ακόμη ο ήλιος,
και τα σύννεφα
πήραν τον δρόμο της θάλασσας,
κι άφησαν μονάχο
ένα όνειρο,
να ματωθεί
από το φως του ξημερώματος.

ΑΝΝΑ
Ανοιξη είχες στη καρδιά μικρή μου κοπελιά,
Ναύτης εγώ κι αρμένιζα στα γαλανά σου μάτια,
Να φτάσω με ολάνοιχτα τα άσπρα μου πανιά,
Απ τη σκληρή τη μοναξιά μέσα στην αγκαλιά σου.


ΣΧΕΔΙΟ
Λίγη ώρα πριν,
σχεδίασες ένα μικρό κύκλο
στο χέρι σου,
και είπες,
τούτος εδώ είναι ο κόσμος μου.
Δεν μπόρεσα να καταλάβω
τι εννοούσες,
μα καθώς σ έβλεπα
έτσι ευτυχισμένη,
χάρηκα
που βρήκες επιτέλους
μια γωνιά,
να χτίσεις τον κόσμο
που ονειρεύτηκες.

ΓΙΑΤΙ
Μια αγωνία,
δυο πουλιά,
μια αγάπη.
Αύριο,
πάντα αύριο,
το σήμερα πεθαίνει αιώνια.

Η ΑΓΑΠΗ ΜΟΥ
Είναι η αγάπη μου,
ένα ανθισμένο κλωνάρι κερασιάς,
απλωμένο σα χέρι ικεσίας
στο γαλάζιο ουρανό,
που τόσο μοιάζει με τα μάτια σου.
Είναι' η αγάπη μου,
ένα πληγωμένο πουλί,
που το βρήκε μονάχο ο χειμώνας,
μακριά από τις ζεστές χώρες του νότου.
Η Παγωνιά της καρδιάς σου
πληγώνει την αγάπη μου.
Η θλίψη σου
μαραίνει τους ανθούς της.
Χαμογέλασε ουρανέ μου,
να πάρει η άνοιξη
το αληθινό της πρόσωπο.
Δες, κάνω σημαία την καρδιά μου,
να φέρουμε πίσω τα χαμένα χρόνια,
να φέρουμε πίσω τις χαμένες Ανοιξες.

ΕΛΕΝΗ
Αστέρι του γαλαξία,
πράσινο χαμόγελο της άνοιξης,
Ελένη του ονείρου και της ελπίδας,
σε λατρεύω.
                          
Ελένη των δακρυσμένων ματιών,
νεράιδα του προδομένου έρωτα,
κορίτσι της έρημης ακρογιαλιάς,
σε ονειρεύομαι.
                      
Όραμα της ατελείωτης νύχτας μου,
Ελένη της πίκρας κι Ελένη του καημού,
αγέρα της σκληρής μου νηνεμίας,
σε περιμένω.

ΤΑ ΜΑΤΙΑ ΣΟΥ
Ο κόσμος χάνεται σε δυο μάτια,
ο κόσμος ξαναγεννιέται μ' ένα χαμόγελο.
Παραισθήσεις.
Ο κόσμος είναι ένα όνειρο είπες,
μα δεν είναι.
Δεν χάνεται,
ούτε ξαναγεννιέται.
Ο κόσμος δεν παθαίνει στα μάτια σου.
Ο κόσμος δεν γεννιέται στο χαμόγελο σου.
Εγώ αγάπη μου,
εγώ,
γεννιέμαι και πεθαίνω στα μάτια σου.

ΠΙΚΡΟ ΧΑΜΟΓΕΛΟ
Πικρό το χαμογέλιο σου,
και τ' όνειρο ρημάδι,
είναι ο καημός σου θάλασσα,
τα μάτια σου σκοτάδι.
                  
Βουνό απάτητο η ζωή,
και νύχτωσε πριν φέξει,
με προδομένα όνειρα,
πως η καρδιά να αντέξει;
                   
Πάρε το δρόμο το στρατί,
που βγάζει στην ανατολή,
κι αν μας σκοτώσαν τη χαρά,
για μας ο ήλιος καρτερά.

ΜΟΙΡΟΛΟΪ
Γη μάνα μου μοιρολογίστρα,
δέξου το παλικάρι σου.
Ανθός λουλούδι τ' Απριλιού,
και τόκοψε τ' αγέρι.
Στερνό φιλί στο μάγουλο,
του ήλιου λευκή σημαία.
Στερνή κραυγή του πόνου του,
των αστεριών οι αχτίδες.
Οι φίλοι του τραγούδησαν,
τα καλοτάξιδα του.
Της μάνας του η στερνή ματιά,
φαρμάκωσε τα σύννεφα.

ΛΙΓΟ ΠΡΙΝ ΦΥΓΕΙΣ
Αγάπη μου,
μη με ξεχάσεις όπου κι αν πάς.
Αγάπη μου,
όλα μας προδίδουν,
ως ακόμα και τ' αντικείμενα,
μας εγκατέλειψαν,
Ο θεός είναι πολύ ψηλά,
και η γη τόσο αδιάφορη,
για να καταλάβει τον πόνο μας.
Αγάπη μου όλα μας πληγώνουν,
τι θα έκανα εγώ χωρίς εσένα,
ένα μικρό απροστάτευτο παιδί,
χωρίς το κουράγιο
του χαμογέλιου σου,
χωρίς την απαντοχή
του χαδιού σου.
Αγάπη μου,
μη με ξεχάσεις,
όπου κι αν πας.

ΕΝΑ ΒΑΘΥ ΠΟΤΑΜΙ
Ήταν η αγάπη μου
ένα βαθύ ποτάμι,
που κυλούσε ήσυχα τα νερά του,
ανάμεσα στις φυλλωσιές των ματιών σου.
Αγάπη μου,
θα πρέπει να ήξερες,
πως τα βαθιά ποτάμια,
δεν κάνουν θόρυβο
στο πέρασμά τους.
Όμως αγάπη μου,
θέλησες να φράξεις
το ποτάμι της καρδιάς μου,
με τα μικρά σου χέρια.
Μα στάθηκε αδύνατο,
γιατί ο έσπερος
είχε αρχίσει πια ν' ανατέλλει,
στον ουρανό της αγάπης μας.
Γιατί το φως γλίστρησε
πίσω απ' τις πλάτες μας,
και νύχτωσε
στην ήρεμη κοιλάδα
της καρδιάς μου.
Ήταν πολύ βαθύ
το ποτάμι της αγάπης μου,
για να το κρατήσεις
στα δυο σου χέρια.

ΛΥΓΜΟΙ
Ω δάκρυ,
μη δείξεις στους τέσσερις ανέμους,
την αγάπη μου.

Τώρα που έφυγες για πάντα,
κατανόησα τον πλήρη ορισμό,
της απελπισίας

Δώσμου δυο δάκρυα
να ποτίσω τα περιστέρια,
που κουράστηκαν να περιμένουν
το τέλος του κατακλυσμού.

Ξοδεύω τη ζωή μου,
διατηρώντας τη φλόγα του πόνου,
μόνο μια υποψία χαμόγελου,
τις ώρες που σε σκέπτομαι.

ΜΝΗΜΗ
Δώσμου το τουφέκι,
κείνο το πουλί
που κελαϊδεί,
μου θύμισε
τη χαμένη λευτεριά.
ΣΥΓΝΩΜΗ
Μη δίνεις τη συγγνώμη σου,
δώσμου καλύτερα
ένα ποτήρι νερό.
Τα χείλη μου είναι στεγνά,
απ' την ξηρασία
των αισθημάτων σου

ΑΠΟΠΕΙΡΕΣ
Όσες φορές
θελήσαμε να σπάσουμε τη συνήθεια,
αιώνιοι Δον Κιχώτες,
ταξιδεύοντας για τον τόπο
που θα χωρά τα όνειρά μας,
το εισιτήριο έγραφε,
μετ' επιστρoφής.

ΠΑΡΑΙΤΗΣΙΣ
Προς ζωήν
ανώνυμον εταιρίαν
γενικού εμπορίου συνειδήσεων,
ανεγέρσεως επί αντιπαροχήν αισθημάτων,
και κατεδαφίσεως ιδανικών.

Παρακαλώ ευσεβάστως όπως,
χωρίς απαίτησιν αποζημιώσεως
διά την εικοσαετή ευδόκιμον υπηρεσία μου,
δεχτείτε την παραίτησι μου.

Η ΑΔΕΙΑ ΘΕΣΗ ΤΟΥ ΠΑΤΕΡΑ
Στο τραπέζι,
η θέση του πατέρα ήταν άδεια.
Αλήθεια, έχεις δει τραπέζι
να λείπει ο πατέρας;
Οι ρυτίδες στο πρόσωπο της μητέρας
ήταν βαθιές χαρακιές πόνου,
σκοτεινιασμένες
από τότε που άδειασε η θέση στο τραπέζι μας.
Η γιαγιά έτρωγε αμίλητη,
έπαψε πια να μετρά
αυτούς που λείπουν,
έχουν θολώσει και τα μάτια της.
Κανείς δεν την καταλαβαίνει
τις ώρες που κλαίει,
όμως όλοι το ξέρουμε πως κλαίει.
Πότε πότε τα βάζει με το Θεό.
Ξεκούτιανε κι' αυτός, λέει,
γέρασε και δεν ξέρει πια τι κάνει.
Κι' όλο κοιτάζει την άδεια θέση του πατέρα
και το πρόσωπό της στάζει πίκρα.
Όλα τ' αντέξαμε, λέει,
και διωγμούς και πείνα
και καταστροφές.
Κι ο θάνατος,
όποτε ερχόταν,
ήτανε δίκαιος,
ήξερε ο καθένας τη σειρά του.
Όπως τότε που έφυγε ο παππούς.
Μας είχε παραγγείλει να μη κλάψουμε,
όμως πως να κρατήσεις τα δάκρυα,
που τον έβλεπες να φεύγει
πάνω στους ώμους των εγγονών του,
γαλήνιος που τέλεψε το χρέος του.
Τότε τα δάκρυα ήταν ζεστά, καθάρια,
και γρήγορα στέγνωσαν.
Όλα τα αντέξαμε,
μ' αυτό το στερνό φαρμάκι
δεν έπρεπε να μας το δώσεις.
Με τη μητέρα κοιτάζονται στα μάτια
έτοιμες να δακρύσουν,
μα ξανασκύβουν το κεφάλι στο πιάτο τους.
Δεν πρέπει να καταλάβουν τα παιδιά,
πως το φαί είναι πικρό,
όταν είναι άδεια η θέση του πατέρα
στο τραπέζι.
Πολλές φορές,
κάποιος γυρίζει από συνήθεια το κεφάλι
προς το μέρος που καθόταν ο πατέρας,
έτοιμος να μιλήσει,
μα σκύβει γρήγορα στο πιάτο του,
και δαγκώνει αμήχανα μια μπουκιά ψωμί
πικρό φαρμάκι.

ΤΑΞΙΔΙ
Τα καράβια μας πατέρα
ξεκίνησαν πριν την αυγή,
γεμάτα όνειρα κι' ελπίδες.
Τα βλέμματα μας στις πυξίδες
μη χάσουμε το δρόμο.
Ήσουν καλός καπετάνιος,
κι' άντεξε το καράβι σου
στις χαλασιές.
Όμως πατέρα,
στο τέλος του ταξιδιού
έστεκε ο θάνατος,
σ' αγκάλιασε σαν παλιόφιλος,
σε φίλησε,
κι' εσύ του χαμογέλασες,
κι' είπες πως τον περίμενες.
Γιατί ήξερες πατέρα,
πως η πυξίδα της ζωής
έχει για βόρειο πόλο
το θάνατο.

ΤΣΙΓΓΑΝΟΣ
Πριν σε γνωρίσω ήμουν τσιγγάνος,
με την καρδιά μου σαν δισάκι κρεμασμένη,
στους πέντε ανέμους απλωμένη.

Την φύσαγε από δω ο νοτιάς,
και τη χτυπούσε άσπλαχνα ο σιρόκος,
αγάπες που τις στοίχειωσε όρκος.

Κι είπα κοντά σου ν αποστάσω,
και νόμισα πως θα έβρισκα γαλήνη,
μ αρνήθηκες όπως κι εκείνη.

Εμπρός φτωχή καρδιά ξεκίνα τώρα,
μας περιμένουνε ατελείωτοι οι δρόμοι,
πίκρες πολλές θα πιούμε ακόμη.

ΕΡΩΤΑΣ
Σκαλί σκαλί τη θάλασσα
κύμα το κύμα αρμύρα
ξεπόρτισα σαν άνεμος
και το φιλί σου πήρα.

Ώρα την ώρα η νυχτιά
βράχο το βράχο ο πόνος
βασίλεψαν τα μάτια σου
κι' έχω απομείνει μόνος.



Έφυγες χελιδόνι μου και πας με το νοτιά,
έκανε κρύο παγωνιά κι ήσουνα τόσο μόνο,
δεν σούδωσα να ζεσταθείς αγάπη και φωτιά,
κι ήταν μικρή η καρδούλα σου ν αντέξει τόσο πόνο.

Πέταξε φύγε αγάπη μου
πάνω από άγρια θάλασσα,
θάναι πικρό το δάκρυ μου,
που μιαν αγάπη χάλασα.

Ήμουν για σε κακός βοριάς σ έκανα να δακρύσεις,
όμως για σένα καρτερεί απάνεμο λιμάνι,
πέταξε φύγε μακριά και μην ξανά γυρίσεις,
κάποιος χαρά το δάκρυ σου προσμένει να το κάνει.


Πολύ πικρός ο θάνατος,
και πιο πικρός ακόμα,
όταν και νιάτα κι' ομορφιά,
τα τρώει το μαύρο χώμα.


Αυτός εκεί ο νεκρός,
με μια μικρή χούφτα λιόγερμα
στα μάτια,
είμαι εγώ.
Αρνήθηκα να δείξω
τα τέσσερα σημεία
του ορίζοντα
στον πόλεμο,
κι απόμεινα έτσι
ματωμένος ήλιος,
χωρίς ένα φιλί
αγαπημένο
να μ' αναστήσει.


Λες πως σε πλήγωσε η αγάπη.
Όμως αστέρι μου,
η αγάπη η αληθινή
φέρνει μόνο χαρά.
Κι' όταν ακόμα όλα τ άλλα
μας πληγώνουν,
η αγάπη μας δίνει κουράγιο
κι απαντοχή.
Αν αγαπάς,
κανείς μα κανείς,
πίστεψέ με,
δεν μπορεί να σε πικράνει.
Λάθος αν πιστεύεις,
πως αγαπάς για να σ' αγαπούν.
Κι αν κάποτε κάτι σε πλήγωσε
πίστεψέ με,
δεν ήταν η αγάπη.

ΠΕΡΙΣΥΛΛΟΓΗ
Τούτο το πρωινό,
άσε με να χαϊδέψω
τα μαλλιά σου,
σαν ύστατη ελπίδα,
πως τούτο θα με κάνει να σταθώ,
να θεωρήσω με ήρεμο μάτι,
τι έχασα,
τι κέρδισα,
παίζοντας τόσα χρόνια
την καρδιά μου,
στον έρωτα.

ΑΝΑΔΥΟΜΕΝΗ
Αναδύεσαι
Μικρές θαλασσινές σταγόνες,
τέλειες διαφανείς σφαίρες,
μόλις που αγγίζουν την επιδερμίδα σου.
Το μέλλον γίνεται αμέσως ορατό.
Ο ήλιος διαθλάται θυμωμένος.
Χιλιάδες μικρές ακτίνες αστράφτουν
σε κάθε σημείο του γυμνού σου κορμιού,
για να θαμπώσουν τους ασεβείς.
Ο Απόλλωνας οργίστηκε.
Η μαντική του τέχνη
διαμοιράζεται.
Σύντομα οι σταγόνες χάνονται.
Στη θέση τους απομένουν
μικρές λευκές τελείες.
Η φράση έμεινε μετέωρη ...
Οι τελείες αφήνουν ανοιχτά τα ενδεχόμενα.
Το μέλλον ξανάγινε πολυσήμαντο.
Η νύχτα θα τονίσει την λευκότητα,
προκαλώντας το κόκκινο των χειλιών.
Κάποιο ανύποπτο φιλί
θα σβήσει την αβεβαιότητα.
Τώρα η φράση έκλεισε.
Όλα είναι πάλι σίγουρα
μέχρι το επόμενο πρωί.
ΟΡΙΣΜΟΣ ΤΟΥ ΧΡΟΝΟΥ

Πρέπει να φύγω είπες

Και ξαφνικά ο χρόνος σταμάτησε.

Ένας διάφανος πάγος απλώθηκε στην χλιαρή νύχτα.

Το φεγγάρι δεν ήξερε αν έπρεπε να συνεχίσει

τον δρόμο για τη θάλασσα.

Τα αστέρια σταμάτησαν να λαμπυρίζουν,

το φως τους έμεινε παγωμένο, ακίνητο.

Ένα χαμόγελο που δεν πρόφτασε να κρυφτεί,

τριγύριζε αμήχανο

ανάμεσα μας.

Οι φωνές των περαστικών

ακούγονταν πια από πολύ μακριά.

Είχες ήδη φύγει,

όταν ακούμπησες με αμηχανία

τα δάχτυλα στο τραπέζι.

Ποιο τραπέζι; ποιο χέρι;

Ποιο το πριν και ποιο το μετά;

Ερωτήσεις αιωρήθηκαν στον υγρό αέρα.

Δεν περίμενα απάντηση

και συνέχισα να σου μιλώ,

ενώ ταξίδευες μόνη μέσα στη νύχτα.

Πόσο γρήγορα περνούν οι στιγμές, σκέφτηκα.

Και τώρα γιατί είσαι πάλι εδώ

ενώ έχεις φύγει πια από ώρα;

Αναστράφηκε για λίγο ο χρόνος.

Τα ερωτηματικά

πολλαπλασιάστηκαν.

Ποια η έννοια του τώρα,

είχες αναρωτηθεί κάποτε

Οι στιγμές που ζούμε είναι τομές,

με λεπτό μαχαίρι,

στο χωροχρονικό συνεχές,

σου είχα πει.

Όμως ποιος κρατάει το μαχαίρι;

Και γιατί μερικές φορές

οι τομές πονούν αφόρητα;

Όταν ξανακοίταξα την θάλασσα

το φεγγάρι είχε στρώσει τον δρόμο

περιμένοντας τους οδοιπόρους του.

Χιλιάδες αστέρια λαμπύριζαν,

αλλά ο Δίας κοιτούσε ακόμη παγωμένος,

ακίνητος.

Η νύχτα ίσως είχε πια τελειώσει.

Ίσως όμως και μόλις τώρα να άρχιζε.


Η ΝΥΧΤΑ ΠΡΙΝ ΤΗΝ ΤΕΛΕΥΤΑΙΑ ΜΕΡΑ ΤΟΥ ΑΥΓΟΥΣΤΟΥ
Το ποίημα είχε ήδη φύγει,
να εκτεθεί στην αδιαφορία, στην χλεύη,
και ίσως στη συγκίνηση των δρόμων.
Η νύχτα έξω φαινόταν κατασκότεινη.
Το σκοτάδι είχα βαθύνει ξαφνικά .
Ένα τεράστιο κενό πλανιόταν γύρω.
Παράξενη νύχτα.
Πικραμένη νύχτα ...
Περίμενα λίγη ώρα ακόμη στο σκοτάδι,
τάχα ότι θα εύρισκες το ποίημα
και θα απαντούσες.
Περίεργο πως καμιά φορά το όνειρο
διεισδύει στην πραγματικότητα απρόσκλητο.
Ακου τώρα,
να τύχει λέει να βρίσκεσαι την ίδια ώρα,
ώρα κοντά στο χάραμα,
στο δίκτυο.
Και να διαισθανθείς ότι υπάρχει το μήνυμα,
και να ανοίξεις το γραμματοκιβώτιο ...
και μετά να συγκινηθείς, λέει,
και να γράψεις ένα γράμμα γεμάτο τρυφερότητα.
Και τότε,
να ανατραπούν όλα τα δεδομένα της νύχτας.
Να γυρίσουμε, λέει, πίσω στην αρχή της βραδιάς.
Και να έρθεις, αυτή τη φορά, χαμογελαστή από το τηλεφώνημα,
και να ζητήσεις να κατέβουμε στην αμμουδιά.
Γιατί το φεγγάρι, λέει,
μόνο για δυο τρεις νύχτες ακόμη
θα μας έφτιαχνε τον δρόμο του στην θάλασσα,
και όποιος ήθελε να τον ακολουθήσει,
έπρεπε να βιαστεί.
Και μετά
όταν πια θα είχε ξημερώσει,
θα βλέπαμε τα πόδια μας βουτηγμένα στο χρυσάφι,
και δεν θα ξέραμε πως να τα κρύψουμε,
να μην καταλάβουν οι άλλοι,
πως όλη νύχτα αλητεύαμε
στους δρόμους του φεγγαριού.
Και ήταν, λέει,
ένα από τα πιο όμορφα ξημερώματα
αυτού του κόσμου,
και έτυχε σε μας να το ζήσουμε.
Ήταν, λέει ...
μα έξω η νύχτα προχωρούσε αμείλικτη,
και έφευγε.
Και το γραμματοκιβώτιο παρέμενε
απελπιστικά άδειο.
Και μετά ο ύπνος που αργούσε,
γιατί δεν είχε λόγο πια να έρθει,
μιας και του είχαν φύγει όλα τα όνειρα.
Και τι να κάνει ο ύπνος
χωρίς όνειρα.
Και αργά αργά
ξημέρωσε η τελευταία μέρα του Αυγούστου.


 
1
Γαύρε Ουρανέ τ’ ορκίστηκα να σε γκρεμίσω κάτου
θα σε παλέψει ο Διγενής στ’ αλώνια του Θανάτου
Θυμήσου πού παράβγαινα μερόνυχτα, σα λιόντας,
τον ήλιο,  πολεμώντας.
 
Εγώ ’μαι που όταν μ’ έσπερνε μες στ’ άκραχτα χαράματα
μάννα τσιγγάνα μ’ έπαιξε στα χέρια. Και κατάματα
ώρες πολλές τ’ αντίκρυσα  να τ’ αντηχούν οι πόντοι
της Γης τ’ αστραποβρόντι.
 
2
Στην Παναγιά σου επήγαινες μ’ ένα κερί στο χέρι.
Κι ό Χάρος που σ’ αγάπησε σου ’στησε εδώ καρτέρι.
Αδικοχαλασμένε μου! . .   Παν τα στερνά σου, πάνε,
καμπίσε και τζομπάνε.
 
Στα τρίστρατα κατάστρατα κορμιά καρβουνιασμένα.
Οι νιοι. Μια πούλια της αυγής, χιλιοπομπή η παρθένα.
Κι ένα που  δεν εχρόνιασε, κομμένη εκορφολόγα
της μάνας του τη ρόγα.


 
Πίσω απ’ τη μικρή πορτούλα
 
 
Πίσω απ’ τη μικρή πορτούλα
μια κοπέλα λυγερή
κρύβεται, να μην τη δούνε
πως το Γιάννη καρτερεί.
 
Και μοσχοβολάει ο δρόμος
και μονολογά ο διαβάτης:
-- Κάπου δω θάναι γαζία
και σκορπάει τη μυρωδιά της.



Κλείστε τα φώτα
Σφαλίστε την πόρτα
Κλειστά τα παράθυρα
Κι ανοίχτε το παράθυρο να παίζει εμβατήρια.
Φέρτε τους τοίχους και βάλτε κρέπια
Μαζέψτε ψωμιά και κάντε παξιμάδια
Χοντρέμποροι συνάξανε τα λάδια
Εμείς θα φάμε ψάρια με τα λέπια.

Συνοικίες στα νοτιοδυτικά
Συνοικίες ντυμένες κουρέλια
Σχήματα καπνού σου κλείνουμε τις πύλες του ουρανού
Συνοικίες στα νοτιοδυτικά
Σουρούπωσε και σκίζονται
Στα στήθη της σιωπής σου
Σεληνιακά πετρώματα
Σεντόνια δίχως πτώματα
Σοβάδες πλίνθοι χώματα
Στην πόρτα της ντροπής σου.

Οι καλπασμοί σπαθιών αιχμές
Απ’ του εδάφους τις σχισμές
Διάχυτος βόγκος στον αέρα
Μετράει το φως κλείνει τη μέρα
Οι άγκυρες του πληγωμένου σκάφους
Ίδιοι σταυροί πάνω στους τάφους

Τώρα θα πω το πιο βαρύ:
Εκείνοι που φύγαν πριν αισθανθούν
Τη χαρά του δέντρου που βλέπει να μεγαλώνει
Να βγάζει κλαδιά και φύλλα μέρα τη μέρα
Πριν κατοικήσουν το σπίτι, ένα ήσυχο σπίτι στο πλάι
Της θάλασσας
Εκείνοι που φύγαν πριν μιλήσουν
Αυτά που θα θέλαν να πουν
Εκείνοι που κόπηκε η σκέψη τους
Στη μέση απ’ την αρρώστια
Που σαπίζε το κρέας η χαλνά το αίμα
Ή εκείνοι που μείναν στα βαθιά φαράγγια της Ασίας
Δίχως την αφή της γυναίκας στα μέλη τους που τέλειωσαν
Εκείνη που προπορεύονταν εξακόσια φεγγάρια
Παχιά σύννεφα σκεπάζουν το πρόσωπό τους
Οι πράζεις τους κοιμούνται στη χώρα των λωτοφάγων.

Λουλούδια φέρετρα και υγρασία
Είναι πικρό τα οργανικό τα’ αλάτι
Την ώρα που τα’ αμάξια περιμένουν πελατεία
Στη στρογγυλή πλατεία
Κι ο κόσμος κάνει υπομονή
Λουλούδια σύννεφα χοντρά βιβλία
Είκοσι χρόνια σκορπισμένα
Στα χαμένα
Κι αυτοί που σου σπρώξαν το χέρι
Στο στόμα τώρα βάλαν βουλοκέρι
Και σταμάτησαν κάθε ομιλία
Λουλούδια, σινεμά, χοντρά βιβλία…

Δεν καταλαβαίνω, δεν καταλαβαίνω
Μόνον η καρδιά μου πάει να χτυπήσει την ξύλινη πόρτα
Εκεί που η γριά, σταματημένο ρολόι σε άσπρό τοίχο
Προσμένει ταφή.
Χτες μάζευε στην ποδιά της ελιές
Προχτές νήστευε το ψωμί που δεν είχε
Τώρα η μνήμη της στέκεται ακίνητη σαν τη γυναίκα
Του Λωτ.
Ούτε που μπορεί να σκεφτεί τις συνέπειες
Την ώρα που οι άγγελοι με μαύρες πανοπλίες
Έχοντας μες στα μαλλιά τους αθανάτους
Την κουβαλούν μέσα από κεφαλαία διαστήματα.
Φωτεινή του στενού
Παρανάλωμα των σκύλων
Καλόγρια δίχως μοναστήρι
Ελονοσία ο σκύλος του φαρμακοποιού
Δεν ξέρω ποίος θα ρθει να σταθεί
Σα μεγαλώσει ο θάνατος
Κι αλλάξουν σκοπιές οι φρουροί.

Είναι μια πρόφαση θανάτου και το ταξί
Που τρέχει συντηρητικά σε κεντρική λεωφόρο
Η μυωπία του άλλου οδηγού
Ανεβαίνει την πάροδο
Δεν σε γνωρίζει, δεν σ’ αγαπά , δεν έχει το παραμικρό μίσος
Κι όμως είναι μια πρόφαση θανάτου
Για σένα που καπνίζεις ανύποπτος στο σκοτεινό ταξί.
Αυτό είναι καθαρός παραλογισμός
Και η ερμηνεία του σκοτεινή
Σα Μεσαιωνική Δικογραφία.
ΤΟ ΠΑΡΑΔΕΙΓΜΑ ΤΟΥ ΛΕΟΝΑΡΔΟΥ
Ο δεκαετής Λεονάρδος
Τρέχοντας με ποδήλατο
Έπεσε κι έγδαρε το γόνυ.
Απέθανε σε φρικτούς πόνους
Α η ασθένεια καλείται τέτανος
Οκτώ σειρές στην Εθνική Εγκυκλοπαίδεια.
Ο μικρός λεονάρδος πρέπει να είχε πολλή μοναξιά
Αν κρίνει κανείς πως φίλοι του
Ήσαν ο πεθαμένος του παππούς
Τον οποίον εγνώριζε από αφηγήσεις
Κι εκείνο το κοκκινόχρωμο ποδήλατο.
Απ’ τους τρεις μένει μόνο το ποδήλατο
Κλεισμένο σε σκοτεινή αποθήκη
Ανάμεσα σε φωτογραφίες παλαιστών
Και σκουριασμένα είδη ψαρικής
ΔΙΑΣΤΡΟΦΗ
Το πλήθος έχει την στάση των ευκαλύπτων
Και την ακινησία των αγαλμάτων
Άνθρωποι με στολή και προβολείς οκτώ αυτοκινήτων
Ανιχνεύουν το βάθος της λεωφόρου
Εκεί που διαγράφουν τροχιές πελώριοι ίσκιοι
Και τα κυπαρίσσια εγγίζουν το δέρμα του φεγγαριού
Προκαλώντας ρίγος στους εξώστες του στερεώματος
Κανείς δεν κατάλαβε πως έγινε το κακό
Διέφυγαν όλοι
Και το κρεουργημένο θύμα διέφυγε, άγνωστον πως,
Αφήνοντας μόνον τρία ή τέσσερα δάκτυλα
Και το καμένο κτίριο έφυγε προς άγνωστον κατεύθυνσιν
Έμεινε μονό η μπανιέρα
Κι εκείνα το χρυσόχαρτα
Που μάζευεν η κυρία του τετάρτου για τους τυφλούς
Ή καλύτερα για το σκύλο που οδηγεί τους τυφλούς
Κανείς δεν ξέρει πως έγινε το κακό
Πολλοί διερωτώνται αν έγινε το κακό
Κι εξακολουθούν να έχουν τη στάση των αγαλμάτων.
ΤΕΣΣΕΡΑ ΠΟΙΗΜΑΤΑ ΓΙΑ ΤΗΝ ΕΛΕΝΗ
1
απ’ όλες τις γυναίκες που ήταν στο νησί
εκείνη που απουσίαζε ήταν και η πιο ωραία.
2 
και αν σου κρατούσα το κεφάλι μέσα στο νερό
και να προσπαθούσα να σε σβήσω
σε ξένο κρεβάτι και νέες συνήθειες
ήταν γιατί σε αγάπησα πολύ
κι ετρόμαξα πολύ
να μη μου φύγεις.
3
κι ο πίθηκος σκυφτός πίσω από το πόμολο της πόρτας
σε μια βδομάδα κάτου απ την λάμπα
στο δρόμο του νοσοκομείου
σιωπή, σανίδες και ασετιλίνες εργατών
στα πληγωμένα πεζοδρόμια
σ’ αυ6τον το δρόμο με τη λάμπα
ένα ξένο δαιμονικό βλέμμα
στα μάτια σου
κράτησα σφιχτά τη σάρκα της Ελένης
με το ξένο βλέμμα
να με πανικοβάλλει.
4
άδειος όσο κι η στέπα
απαλλαγμένη από καμπάνες και βλάστηση.

Ο πίθηκος χορεύοντας με κρέπια και το αρμόνιο
Μες στην πισίνα τα ποντίκια
Όπως στη θάλασσα τα φύκια
Η λαμαρίνα και ο αετός
Άσπρα φεγγάρια κρεμασμένα
Η δυσπιστία αυτή μας πνίγει
Χρήμα συμβόλαια και κυνήγι
Σύρμα χοντρό για να μη φύγει
Η θάλασσα και ο αετός
Οι καλλονές ίδιες αντίκες
Τζάμια κινήσεις αρχαίες νίκες
Η ερημιά πηχτή και ο τρόμος
Οι καλλονές και οι ψυχώσεις
Φωτογραφίες και κομμώσεις
Γραμμόφωνα φωνές ο δρόμος
Ψέμα και ψέμα μες στο βλέμμα
Εδώ η ναυτία στις παρόδους
Ξερά στεφάνια στις εισόδους
Τα έντυπα και ο θυρωρός
Πίσω απ’ το σχήμα και τη σάρκα
Ίσκιοι στους τοίχους σιωπή στα πάρκα
Τα πρόσωπό σου κι ο καιρός.
ΟΙ ΚΑΤΑΣΚΟΠΟΙ
Δεν φοβάμαι το ρεύμα των ποταμών την αγρύπνια και
Το λεπίδι
Μόνον τους κλητήρες
Και τις κυρίες που πίσω από καρότσια νηπίων κατασκοπεύουν
Στο διάβα σου.
Όσο για τις αράχνες τρομάζω το σιωπηλό τους περπάτημα
Κι εκείνη τη μεταφυσικήν ικανότητα να στέκονται στο
Ταβάνι
Παρακολουθώντας με σκοτεινό μάτι τη σκέψη σου
Δίχως να βγάζουν τον παραμικρό ήχο φωνής.
ΤΟ ΔΙΛΗΜΜΑ ΤΟΥ ΕΠΙΛΗΠΤΙΚΟΥ
Κι όποιος μπορέσει να περπατήσει στη βροχή
Χωρίς να βρέξει τη σκιά του
Έχει το Θεό μέσα του
Πατήρ Υιός και Άγιον Πνεύμα
Φλεγόμενη Βάτος, Εσταυρωμένος και Περιστερά των
Λαών
Για τους άλλους λιμοκτονία, ταγιέρ, έλεγχος των γεννήσεων
Φωτογραφίες των σταρ.
Κατάματα στο Χάος
Ματαιότης Ματαιοτήτων
Κρεμασμένος στην οργή σου
Περιμένοντας το δαίμονα να βγει
Για να εξισωθείς με τους άλλους
Λιμοκτονία , ταγιέρ, φωτογραφίες των σταρ κτλ
ΣΕΞΟΜΑΝΙΑ
Απότομα πετιέται η μανία μέσα του
Για πόλεμο, ρυθμό ερωτική πράξη
Ο καιρός άλλαξε ξαφνικά
Ήπιος, ο αέρας μεσίστιος, η δύναμη στο χώμα και στα
Φυτά.
Η αλλαγή αντιστρέφει το αίμα, κλείνει βροχές
Εγκαινιάζει διαδηλώσεις, γιορτές αγρίων, επαναστάσεις
Εγχρώμων.
Ερωτική πράξη με τη συντέλεια του κόσμου
Όχι στον αμφιβληστροειδή
Ούτε σε φωταγράμματα ταινιών
Διάχυτη στις αισθήσεις και στην ψυχή σου
Με την συντέλεια του κόσμου
Για δέκα δευτερόλεπτα όσο και ο τελευταίος σπασμός
ΙΩΑΝΝΑ
Περιμένοντας στα σκοτεινά σε δρόμους κεντρικούς
Κυριακή βράδυ περιμένοντας
Κυριακή βράδυ
Ιωάννα του Αυγούστου την υψηλή σου σιλουέτα περιμένοντας
Αδύνατον να διώξω την σκέψη μου
Απ’ τα λεία στρογγυλά σου γόνατα
Κι εσύ ταξίδευες προς το βορράν.
Περιμένοντας την Αγία Ιωάννα
Ιωάννα πόρνη
Αγάπη μου Ιωάννα, το γνωστό βηματισμό σου περιμένοντας
Κυριακή Τρίτη Τετάρτη
Την Ιωάννα ματαίως περιμένοντας
Μην αντέχοντας το πλήθος
Πρώην επίσημοι τέως φίλοι νήπια καλλονές
Μπερδεύοντας επίτηδες τη σκέψη μου
ΑΣΤΗΡ Βουλιαγμένης Κοινή Αγορά
Μόνο και μόνο για να μη σκέπτομαι
Την Ιωάννα μισόγυμνη στα σκοτεινά της πανσιόν.
ΑΝΕΥ ΟΡΙΩΝ
Ειν’ ένας κόσμος άδειος από σένα
Επινοήσεις τα υπόλοιπα
Και τεχνάσματα της στιγμής
Το τοπίο
Λέγεται Μέξικο Σίτι
Ή ωρολόγιον του Κυρίστου
CLOSE- UP
Είδα την αγαπημένη μου
Σε δυσάρεστους διαδρόμους
Και παπάδες , ιερείς του Θεού
Αστυνομία πόλεων, ο φίλος του φίλου μου
Νύχτες Σαββάτου
Η τρέλα στις τσέπες
Είδα την αγαπημένη μου.
ΕΣΧΑΤΗ ΑΠΕΛΠΙΣΙΑ
Πράσινη πόρτα
Τα φώτα μελετώντας
Παιδικές αρκούδες που μιλούν με την κοιλιά τους
Ξεριζωμένος
Απελπισία
Κραυγή
Μαχαίρι
Απειλή
Φασματοσκόπιο σλάλομ αλμυρή έρημος
Τα φώτα του τρίτου ορόφου μελετώντας.
Η ΔΟΛΟΦΟΝΙΑ ΤΟΥ ΝΙΚΗΦΟΡΟΥ ΦΩΚΑ
Όταν ο πρίγκιψ απέβαλε τα σιδερικά της πανοπλίας
Κι εζήτησε να βαπτισθεί χριστιανός
Το εκκλησίασμα απειλητικόν μετά την βάπτισιν τον
Εκύκλωσεν
Κι ήρχισε να τον κτυπάν με μανίαν
Ο πρίγκιψ υπέμενε σοβαρός
Προσπαθών να διακρίνει γνωστούς
Που πιθανόν ηδικήθησαν
Δεν ηδυνήθη όμως να ιδεί πρόσωπα
Διότι το μίσος τα είχε μεταβάλει εις τροχούς
Στρεφομένους με ιλιγγιώδη ταχύτητα
Ούτω παρέμεινε κοιτάζων απλανώς
Ενθυμούμενος πιθανώς την παιδική ηλικίαν
Την οδόν Δεινοκράτους με τις γκαζές
Εις την προθήκην εμπορικού
Τα Τουρκοβούνια τον Ριχάρδο τον Λεοντόκαρδο
Την Λουκία κι ίσως πράγματα αξεδιάλυτα
Κι ασήμαντα για τον αναγνώστη
Αργότερα το εκκλησίασμα εκ κοπώσεως ή ανίας προφανώς
Εσταμάτησε τα ραπίσματα
Και καθείς εξ αυτών επανήρχισε
Τας καθημερινάς του ασχολίας
Κομμωτήριον ο εις, μέτοχος εις Εταιρείαν ο άλλος
Παίκται του μπέιζ- μπολ, ξεναγοί, ανθοπώλαι.
Ο πρίγκιψ λησμονημένος εγκαταλείφθη
Εις τας παρυφάς της πόλεως
Πλησίον εργοστασίου χολυβουργίας
Έκτοτε περιπλανάται καπνίζων
Με γκρίζον αμπέχονον της Αεροπορίας
Αδιφορών δια τα καυσαέρια, τας εκλογάς
Τους συγγενείς και το Θεάτρο
Δεικνύων Δε ιδιαιτέραν προτίμησιν
Εις τα παγωτά ΒΕΓΑΣ και τα ποδοσφαιρικάς συναντήσεις
Τας διεξαγόμενας απογεύματα Κυριακών ή Τετάρτες.
Η ιστορία δεν είναι φανταστική
Διεσώθη Δε υπό το όνομα «η δολοφονία του Νικηφόρου Φωκά».
ΕΤΥΜΗΓΟΡΙΑ
Είτε μπαλκόνια ή φώτα δρόμου
Το γεγονός τετελεσμένο
Μέσα σε φάκελο κλεισμένο
Στην διάθεση του ταχυδρόμου.

Το ξέρα πως με ήχους
Πως μονάχα με ήχους θα φτανα στην σελήνη
Στο πίσω μέρος της σελήνης
Πράσινο
Πράσινο χλομό
Με τις κούφιες κοιλιές των νταμαριών
Πράσινες
Κι έτσι καθώς πύκνωναν οι ήχοι
Φτάναν απ’ όλες τις μεριές
Γυναικόπαιδα και πολεμιστές
Με θάμνους ξεριζωμένους στ’ αριστερό χέρι
Και ξύλινα δόρατα στο δεξί ή χρυσόψαρα
Κι όσο ξεμακραίναν οι ήχοι
Πότε το βήμα το βαρύ της τίγρης
Πάνω στα μαύρα καμένα σπαρτά
Πότε μια τέλεια μαθηματική σκέψη
Σαν ιστός αράχνης
Κι όλα παγωμένα
Καμπάνες και κρύσταλλο
Καθώς κατέβαινε το πνεύμα
Να εξαγνίσει το μίσος
Και μεις αγγίζαμε την πράσινη φλούδα του φεγγαριού.

Αυτός ο άνθρωπος ήταν ένα τίποτε
Τον έδερνες ή σ΄ έδερνε του ήταν το ίδιο
Κίνητρα σ΄ αυτόνε δεν υπήρχαν
Ύπουλος και νωθρός
Θρασύς και φιλήδονος
Ήταν ένας ασπονδύλωτος
Νόθος
Του καλού και του κακού
Και σαν αυτόν
Έχει γεμίσει ο πλανήτης.-
 
 Τ΄ άλογα στον ιππόδρομο
Οι άνθρωποι στις εξέδρες
Αυτοί που διαγωνίζονται
Κι εκείνοι που κοιτάζουν.
 
Πόσο μισώ τους θεατές
Που πίνουνε το αίμα
Των αθλητών των ηθοποιών
Των μίμων των αλόγων.
 
Γι΄ αυτό κι αν ήμουν άλογο
Θα τους ποδοπατούσα
Να μην υπάρχουν θεατές
Παρά μονάχα αγώνας.-
Τον Καζανόβα σκέφτηκα
Γέροντα πια
Να τρέχει στο συσσίτιο.
Τα πάλαι ποτέ
Πουδραρισμένα μαλλιά του
Τα παίρνει ο άνεμος.
 
Την φήμη του μέχρι εμάς
Αυτός δεν την γνωρίζει
Κι ούτε καμιά δεν νιώθει ευχαρίστηση
Απ΄ την παλιά ζωή του.
 
Κι απ΄ τη ζωή του των βιβλίων
Γιατί βιαστήκαμε να βγάλουμε συμπεράσματα;
Εγώ τον βλέπω να σκουπίζει με ψωμί την καραβάνα
Κι είναι κι αξούριστος
Σ΄ ένα τοπίο Ζάγκρεμπ ή Τεργέστη
Με συννεφιά.
 
Κι όσο γι΄ αυτά που λέτε
Τις ιστορίες για τον Καζανόβα
Εγώ δεν ξέρω.-


Στα σύνορα δύο πολιτειών
Ο ποταμός Μισσισιπής κι ο ήλιος
Μια φλογισμένη βάτος
Ο ποιητής
Αυτήν την ακαριαία του Θεού απελπισία
να μεταφέρει θέλει στο χαρτί
Για μια στιγμή
Να ξαναδώσει
Την ξεχασμένη δόξα του τοπίου
Και την ελπίδα
Που σαν την κόρη του πλουσίου
Την απήγαγαν.
 
Εδώ σ΄ αυτόν τον ποταμό
Που τόσες πολιτείες διαχωρίζει
Το κόκκινο βαθύ το πορφυρό και το πορτοκαλί
Σε μια θανάσιμη αναμέτρηση.-
 

Όχι! Στις πράξεις δεν θ΄ αναφερθώ
Σαν δικαστής εγώ δεν θα τον κρίνω
Υπάρχει ο Νόμος των ανθρώπων
Κι άλλωστε αυτός
Από καιρό έχει πεθάνει.
 
Εγώ μονάχα στην ατμόσφαιρα να μπω για λίγο
Του Καστελλαμάρε
Στην ατμόσφαιρα να εισδύσω του μυαλού του
Καθώς το απόγευμα περνά
Κι ο ουρανός βαραίνει
Πάνω στα μπάσταρδα μπαλκόνια του Παλέρμο.
 
Εγώ λοιπόν να ζήσω μόνον μια στιγμή
Σαν νά ΄μαι αυτός
Χωρίς ψευδείς ρομαντισμούς
Να του προσδώσω δηλαδή
Μια αίγλη που δεν είχε.
 
Να πιάσω τις λεπτότητες
Τις μύριες αποχρώσεις
Των πιο κρυφών του σκέψεων
Και πάνω απ΄ όλα
Την οργή που τον συνέχει
Αφότου εκατάλαβε
Πως δεν υπάρχει Οργάνωση πιο δυνατή απ΄ το Κράτος.
 
Όμως κι αυτός πώς μπλέχτηκε
Ανάμεσα στην έμφυτη αντιπάθεια
Στα οργανωμένα σύνολα
Κι αυτή τη δίψα του για ισχύ.
 
Μπορεί και να γελιέμαι
Και να μην είναι μπλέξιμο
Παρά το ίδιο πράγμα
Φοβάσαι κάτι, το μισείς
Κι ύστερα το μιμείσαι.
 
Κατέβηκε το δειλινό
Και γλύκανε η ψυχή του
Πίσω του γλίστρησε η ζωή
Κι έφυγε σαν ελάφι.
 
Δεν ήθελα λοιπόν να του προσδώσω
Ρομαντική χροιά
Ούτε και να του δώσω
Στους παρανόμους θέση
Ή στην Ιστορία
Μονάχα μια στιγμή να μπω
Ήθελα στο μυαλό σου.-
 
(1974)
Από τη συλλογή Θειάφι και αποθέωση (1982)


ΙΙΙ
Τι βλέπει ο ήλιος
 
Ο ήλιος βλέπει καθημερινά
το δρόμο με τον τυφλοπόντικα
 
Μαζί χωμένους στα στενά τους δρόμους
του σκληρού ασπάλακα και του τερμίτη
 
Ο ήλιος βλέπει όλους τους δρόμους
που τρέχει ανυπόμονη η καταστροφή
κ’ εκεί π’ ακούγεται οργισμένη η έκρηξη
όλοι ή κανένας όλοι ή κανένας όλοι
 
Ο ήλιος βλέπει από πολύ κοντά πολύ
τεράστιες πολιτείες κι άγρια δάση
τα παραμορφωμένα πρόσωπα της αγωνίας τους
ένοχο τον αέρα που φυσάει σε πόλεμο
και διεφθαρμένα τα μεγάλα όνειρα
 
Ο ήλιος βλέπει με κάτι άγρια μάτια πάλι
τα μάτια εκείνων που ακόμη δε χορταίνουν
 
που δε χορτάσαν την ελπίδα την ειρήνη…
 
Βλέπει ο ήλιος πριν βουτηχτεί στη δύση του
τα μαύρα φτερωτά ποντίκια των συνοικιών-
όλα σ’ ετοιμασία όλα σ’ ετοιμασία όλα…
 
Αμέτρητες οργές μες στην ψυχή θα βλέπει
Ο ήλιος που κι αυτή τη νύχτα ακόμη βλέπει!


Έτσι όπως το λευκό χαρτί
περιμένει το μαύρο του συμβόλου
φυσάω τη σκέψη μου αποχρωματισμένη
ή σαν κεχρωσμένη λευκή δέσμη καπνού
διασκορπίζοντάς την.


Το παράθυρο απέναντι φώτισε ανησυχία
 Όμοια της προσδοκίας ήχου τηλεφώνου --
στο πρώτο στάδιο ετοιμασίας του αυριανού εφιάλτη.

Και είπα: Στο ήσυχο νανούρισμα θα ακουστούν ετούτα 'δώ τα ίδια λόγια
	όπως χαϊδεύουν και μιλούν τα πνεύματα --
απ' το παράθυρο του διψασμένου ενοικιαστή.


Στην τελευταία αντίσταση του βλέφαρου
η θάλασσα κι ο παφλασμός αραχνοΰφαντου νέφους σκοτεινιάζουν.

Προχώρησα ξεσκέπαστος
στη δροσιά που ανέβαινε με μορφή δηλητηρίου
αναζητώντας το χρώμα του στοιχείου περιβολής,
γαλάζιο ή μαύρο;



Στο χωμάτινο στενό λουόμενου Σαββάτου
ανάτειλε εικοσιοχτώ ημερών παρθένα σελήνη
να σχηματίσει τη σκιά του ήχου παλλόμενης κιθάρας.

Κι εγώ δεν ήμουν παρά των τελευταίων παραστάσεων απλός θεατής
καμένου ελαίου φθίνουσα φλόγα
να αναζητώ το στόμα που ψιθύρισε τη μελωδία.



Του θόρυβου η άπνοια υπνοβασία
αφουγκράζεται ερωτοτροπίες μισόφωτου
και πνίγεται σε παρασιτικές στριγγλιές του δρόμου.

Κοιτώ τη διαγώνιο της φλόγας
κι απομονώνω βαθιά μου στην αρχή της
την απελπιστικά μοναχική έκκληση του γρύλλου.



Το ανεπαίσθητο λίκνισμα ζωντανεύει τη νύχτα
αποστομώνοντας τους μύθους της
με τις μισάνοιχτες λυχνίες αγοραίων ωρών.

Και συντροφεύω ακόμη μια φορά τη γερασμένη σκέπη των άστρων
περπατώντας τους πρωινούς περιπάτους της μουσικής
πιασμένος γερά στις χειρολαβές της ημέρας.



Η επιστροφή ενός κατηγορούμενου ως δολοφόνου
στον τόπο του "μοιραίου", μπορεί να 'ταν και τυχαία.

Ο νυχτερινός περίπατος ακολουθούσε τους ήρεμους παλμούς της ευτυχίας
μολονότι σε μια στιγμή πνιγμένης κόκκινης ανταύγειας ανησύχησε.

Συνέχισα πλέον ως αυτόπτης μάρτυρας.



Οσο πιο αργά μακραίνει η μέρα
τόσο τα σύννεφα συνθέτουν ουρανό
τόσο τα κύματα απλώνουν τη θάλασσα
τόσο τα μνήματα ανασταίνουν νεκρούς
τόσο ανεβαίνει ο νους
να συλλάβει ανάερα σχήματα
τόσο μακραίνει ο Θεός...



Κοιμίζω μια μέρα θλιμμένη εξ αρχής
στους τοίχους σιγά ξεθωριάζει το χρώμα
λιμνούλα η ματιά σου από στάλες βροχής
στον πόθο παραδίδει το σκοτάδι το σώμα

Ακρόπολη στη μέση από κεραίες σιωπής
προβολείς που φωτίζουν μια δόξα αρχαία
ποιος θα γνώριζε το βράχο στο φως της αυγής
αν δεν ήσουνα εσύ να σηκώσεις σημαία

Κι αν έλειπες απόψε περιστέρι στοργής
 κολάστηκε η μέρα να ζητά το φιλί σου --
δεν θα ήσουνα ο ιστός στο ταξίδι της γής
κι ο ίσκιος ακόμα μαρτυρά τη μορφή σου.

Εδώ στους μικρούς τους θεούς τους ανθρώπους
θυμήθηκε η μέρα πως έχει εποχή
κι αν απλώθηκε ο ήλιος πάνω απ' όλους τους τόπους
το διαμάντι που άστραψε, ήσουνα εσύ.

 
Πώς ήθελα να πέθαινα, έτσι απλά κι ωραία…
Να ’ναι το πάρκο σιωπηλό, περίλυπη η αλλέα,
και πέρα, προς το σβήσιμο των δέντρων, καβαλλάρη
να βλέπω να ’ρχεται σ’ εμέ το Χάρο να με πάρει·
 
να ξεπεζεύει το κομψό κορμί με σβελτοσύνη,
να μου προσφέρει τ’ άσαρκα τα δάχτυλα βοήθεια,
κι εγώ να νιώθω πλάι του μια τέτοια εμπιστοσύνη,
κι έτσι σαν κύμα ανάπαψης στα πικραμένα στήθια.
 
 Πόσο καθάριο της ζωής το νόημα μπροστά μου!--
Κι ενώ θα κάνει μου τιμές εκείνος σαν ιππότης,
εγώ καθώς τριαντάφυλλο να βγάλω την καρδιά μου,
να του τη δώσω με ορμή μιανής αγάπης πρώτης!





 
1.  Oταν φτάσεις στη σιωπή θα ξέρεις.
 
2.  Hταν τόσο λευκά τα σεντόνια, σαν τις μεγάλες αλήθειες.
 
3.  Tραγούδα το χειμώνα, που σε έκανε να νιώσεις την Aνοιξη.
 
4.  Mην βουτάς στα δάκρυα. Eίναι κρυστάλλινα και δεν μπορείς να κινηθείς.
 
5.  Nα στοχάζεσαι μόνο είναι εγωϊσμός. Nα στοχάζεσαι και να δίνεις, είναι καθήκον.
 
6.  Eίναι απο τα ωραιότερα δάκρυα, αυτά της υπομονής και της  αποφασιστικότητας.
 
7.  Eνας σκοπός, δεν είναι δα και μικρή υπόθεση.
 
8.  H επανάληψη. Mιά απάτη σε βάρος της ομορφιάς.
 
9.  Eίναι χρέος να αφήνεις πάντα μεγαλύτερους διαδόχους.
 
10. H παραδοχή δεν είναι ήττα.
 
11. Δέχομαι τον ολοκληρωτισμό, μόνο στο δώσιμο.
 
12. Nα διψάς και να βυθίζεσαι στη μοναξιά. Nα η δύναμή σου.
 
13. Aγαπάμε τα πράγματα, που αγγίζουν μόνο αφή και όραση. Tι θα έπρεπε να κάνουμε με       τους ανθρώπους;
 
14. Nα χαίρεσαι και όταν σε μισούν. Θα μισούσαν ποτέ την ανυπαρξία σου;
 
15. Eυλόγησε εκείνους που έμειναν παιδιά. Zευγάρωσε σφιχτά την ευλογία με τη λύπη.
 
16. Eίδωλα. Λιβάνι τους η ανθρώπινη ματαιοδοξία.
 
18. H αιωνιότητα και η πλάνη της συνέχειας. Mακάριοι...
 
19. Mεγάλο ατού η πρόγνωση. Mεγαλύτερο η πρόληψη, στους αδύναμους να προβλέψουν.
 
20. Aυταπάτη ανόδου. Tρέχει ανάποδα σε κυλιόμενη σκάλα.
 
21. "Oι ευτυχισμένοι  άνθρωποι δεν έχουν ιστορία". Mήπως είμαστε ευτυχισμένοι;
 
22. H μνήμη βοηθάει να πας βαθειά στο μέλλον.
 
23. Iσως έχουν πια δίκηο, οταν καθεστώς και μόνη διέξοδος, όλων, είναι η επιλογή                    αφεντικών. Για όλους.
 
24. Aποστροφή στα μεγάλα έργα Tέχνης. O φόβος, μπρος στην υπέρβαση των                            ανθρώπινων δυνατοτήτων.
 
25. Πόνος. H ουσία της έκφρασης σε κάθε πρόσωπο. Aυτήν την ουσία                              ανασκαλεύουν οι γενναίοι.
 
26. Iδιο το ψέμα με τις πόρνες. Mας ικανοποιούν, τις κακίζουμε κι υπάρχουν χάρη          σε μας
 
27. Προσποιητή μετριοφροσύνη. Xυδαιότερη απο την έλλειψή της.
 
28. H ποίηση στην Aρχαία Eλλάδα, ήταν το όπιο του Θεού. Σήμερα, το νυστέρι που         τον κάνει δικό μας.
 
29.  Oταν φοβάσαι και κρυώνεις τις νύχτες, δεν σε χρειάζεται κανείς...
 
30. Δεν μας έριξαν σε Kαιάδα ως λειψά Σπαρτιατόπουλα, γιατί κανείς δεν μίλησε            για αναπηρίες.
 
31. Θύματα της συνήθειας οι μεγάλες αλήθειες. Λέγονται συχνά, ως απλά πράγμα-         τα που είναι  και χάνονται στην επανάληψη.
 
32. Nα ισορροπείς στη μέση της φωτιάς. Λαμπάδα, ενδίδουσα σε πάθη.
 
33. Eζησε την ευτυχία της άγνοιας και βούτηξε βαθειά στη γνώση.
 
34. Kόλλησε σωτήρια στις μάσκες μας, το αφελές, παιδικό, παράδοξο, διεξοδικό.
 
35. Λυπήσου τα είδωλα, την προσωρινότητα τις αυταπάτες τους.
 
36. Aνέβαινε τα όρη, αγαπώντας τις πεδιάδες.
 
37. Θα αγαπάω συνέχεια. Eστω και το κενό στο στήθος μου.
 
38. Eγώ κι ένα λουλούδι, νικήσαμε το χρόνο.
 
39. Eίναι τόσο δειλός, που λέει ακόμα "σ' αγαπώ" κι όχι "σ' έχω ανάγκη".
 
40. Eσύ κι εγώ, δοχεία συγκοινωνούντα, χαράς και ηλιοφάνειας.
 
41. Tαίριαξα τα χρώματα της Aνοιξης όσο πιό όμορφα μπορούσα, μα το πορτραίτο          σου δεν το κατάφερα.
 
42. H όψη σου, γεμίζει άδεια φορέματα στις βιτρίνες και με το κορμί σου πάλλευκα        σεντόνια.
 
43. Tραγούδησες πολύ και κοκκίνησαν τα λουλούδια στο τραπέζι.
 
44. Θα διώξω τη μελαγχολία σου, κάνοντας συνομωσίες χαράς, στο όνομα της               καθημερινής αυτοσυντήρησής μας.
45. Mαρία, δεν σε συνάντησα πουθενά...
 
46. Oταν θα πάψουν τα γυναικεία στήθη να θυμίζουνε μητρότητα, θα γίνω εφευρέτης          με σφεντόνες, τόξα, βέλη, τρώγοντας ωμό κρέας.
 
47. Eίναι δυνατόν; Tόσα όνειρα, ακουμπισμένα σε μιά γυναικεία κοιλιά;
 
48. Kοιμάται η αγαπημένη και δεν μπορείς να διαβάσεις τα μοναδικά της όνειρα. Γιατί        τα όνειρα δεν μοιράζονται στην ώρα τους, παρά μόνο την αυγή, ξεφτισμένα, μέσα        από διηγήσεις.
 
49. Tόλμησε το "σ' αγαπώ" και λύγισε από την ευθύνη.
 
50. Mάτια μεγάλα, της έντασης. Θα τα ζήλευαν, όσοι προσπαθούν τις αδιέξοδες                  νύχτες.
 
51. Oταν η ζωή ξεχύνεται τις στιγμές της ένωσης, πώς να μη νιώσεις το  αντικρυστό            έρωτα-θανάτου;
 
52. H προοπτική γεννάει όνειρα. Kι είναι απο τις ωραιότερες η μοιρασιά τους.
 
53. Eίμαι σαν τον ήλιο, που κυνηγάει αιώνες το φεγγάρι και υπάρχει, χάρη στο                     κυνηγητό  αυτό, κατάντικρυ ο ένας στο άλλο.
 
54. Oταν είσαι αιτία κραδασμών σε ένα κορμί αγαπημένο, μπορεί να μην υπάρχεις;
 
55. Eψαχνε την ίδια ελευθερία με εκείνον και βυθίστηκε στην ανελέητη μοναξιά των           επιζητούντων.
 
56. Aρμαθιά οι έρωτες κι η μοναξιά απέραντη.
 
57. Tα χελιδόνια τραγουδάνε σήμερα μιάν αγωνία.
 
58. Tι νέκρα, χωρίς συμβάντα...
 
60. Δε δίνω όλο το αίμα μου, γιατί κάτι ψηλό ζητάει το μερτικό του.
 
61. Aγαπώ τον Γουτεμβέργιο.
 
62. Για αυτή τη στάση, ανάμεσα στη λογική και το συναίσθημα, μαρτυράς τα                        πορτοκαλλιά σούρουπα.
 
63. Σε ποιά τσέπη να βάλεις την ευαισθησία σου, έτσι γυμνός;
 
64. Θα πεθάνει ανώριμος, γιατι δεν έμαθε να σφίγγει τα χέρια σε γροθιά...
 
65. Aγαπάω τα παιδικά χέρια. Tις καρδιές ζυγίζουν.
 
66. Eίμαι μόλις ή κιόλας σαρανταδυό ετών.
 
67. Δίψαγες τόσο, αλλά οι νεκροί, πήραν άλλο δρόμο απόψε.
68. Yπάρχω. Eίπαν οτι με αγαπάνε.
 
69. Γιατι τον λυπάστε; Δεν έχει χέρια, πόδια, φωνή και κυρίως χρήμα;
 
70. Mπορώ και κρατάω ακόμα σε λιμάνια και σταθμούς.
 
71. Θα βάλω λίγη κολώνια παιδική, να κλέψω απο τη μυρωδιά σας.
 
72. Oταν φουντώνει το συναίσθημα, τον οργασμό μου τον απόκοσμο αρχίζω.
 
73. Eλάτε τραγούδια μου την Aνοιξη να ξαστερώσετε...
 
74. Δεν είδαν φωτιές. Tους ζηλεύω.
 
75. •υπνάει συχνά το χάραμα, για να κερδίσει κάτι από τη βεβηλωμένη                              αιωνιότητά του.
 
76. Δεν τον έστειλες εσύ στη μοναξιά, αλλά η ανάγκη ύπαρξης γεγονότων.
 
77. •έρεις τι αγκαλιά για κούρνιασμα, προσφέρουν δυό χαρτιά;
 
78. Mόνιμες οι πληγές στο στήθος κι αφανίστηκαν οι σουλφαμίδες.
 
79. Kατηφόριζε θλιμμένος και τα παιδιά τρέχαν την ανηφόρα.
 
80. Nαι, σε ήθελαν μόνο για τα δέκτες-αυτιά σου.
 
81. Bράζεις, χρόνια, σκέτο νερό και περιμένεις καϊμάκι για περισυλλογή;
 
82. Σ'  αγαπώ και σε μισώ μεγάλε αδελφέ. Oταν σε διαβάζω, δεν πιάνω το μολύβι.
 
83. Oχι, αλλά αν δεν αναπαυόμουν εγώ στα λευκά σεντόνια τους, τι θάκαναν                   ολημερίς οι πλύστρες της οικουμένης;
 
84. Tα δηλητήρια πολλά για να είσαι Mιθριδάτης.
 
85. Mιλάει συνέχεια, για την ιστορική αναγκαιότητα των στιγμών του.
 
86. Tο μέτωπό σου, με τόσες ρυτίδες, καθαρό. Tο είδα στο φως της αστραπής.
 
87. Eπαψε να τραγουδάει. Για αρμονία, ούτε λόγος πιά. Kαι το φεγγάρι κρύβεται             πάντοτε στον Yμηττό.
 
88.  Eχεις μιάν αγιασμένη, τεράστια αγκαλιά. Xώρεσε όλες τις αμαρτίες του                       κόσμου.
 
89. Eίναι τόσο απλές οι αλήθειες, που αναρωτιέσαι γιατί σκέφτονται οι άνθρωποι              ακόμα.
 
90. Παραδόθηκε σε κείνην, που αγάπησε τις πολύχρονες ουλές του.
91. Θα πληρώσουν φόρον κληρονομίας οι επερχόμενοι;
 
92. Kάπου εδώ. Σε τούτο το μικρόκοσμο κρύβεται η ευτυχία.
 
93. Πως να μην αγαπήσεις τα δέντρα του βουνού. Aνθίζουν όποτε θέλουν.
 
94. Tα παιδιά, αρνήθηκαν τα μακριά παντελόνια. Kαι γέρος εσύ, ντύθηκες  βρεφικές          φουφούλες.
 
95. Tρέχει ο κόσμος επικίνδυνα και καιρός για μοιρασιές δεν υπάρχει.
 
96. Mετά το πότισμα, το λουλούδι δεν σε έχει ανάγκη.
 
97. Oι μουσικές διψάν για στίχο...
 
98. •έχασαν οι δρομείς, οτι υπάρχουν ανάπηροι και συνέχεια σκοντάφτουν.
 
99. "Kάθε σύμπτωση με πρόσωπα ή καταστάσεις, δεν είναι σύμπτωση".
 
100. Eβαλε τη μάσκα στην κωλότσεπη και τη νύχτα, επαιτεί ένα  στίχο.
 
101. Γέμισα χαρτιά με προορισμούς και κείνοι γέλασαν κι απόψε.
 
102. Eίσαι η ανταπόδωση, σε κάτι που δεν πήρες.
 
103. Eσπασες τα μολύβια σου κι αποφεύγεις τους κινδύνους.
 
104. Eνα χωνί, τραβάει στη σειρά χιλιάδες λέξεις. Kι  αυτός σχοινοβάτης, ισορροπεί              πάνω τους τις νύχτες.
 
105. Tα είδωλα, κρυώνουν απόψε. Tα κύτταξες βαθειά στα μάτια.
 
106. Aνθρωπος μέχρις εσχάτων. Aνοιξε διάλογο, με τον δικό Tου Kύριο.
 
107. " Πάρε τη ζωή στα αστεία" είπε. Kαι  ρίχτηκε γελώντας στο κενό.
 
108. Aρχισε τα όνειρα πρίν το χάραμα και ξέχασε το παράθυρο κλειστό.
 
109. Aνακάλυψε το γέλιο ώριμος και γύρισε στους χωματένιους βώλους, στο κρυφτό             και στις αθώες φάρσες.
 
110. Tα μάτια μου θλιμμένα, σαν παλάμες αμμοστόλιστες.
 
111. Πώς θα σε σπρώχνουν μόνα τους τα πράγματα στο μέλλον, με τα χέρια έτσι                   κολλημένα στα πλευρά;
 
112. Kαλοντυμένος. H φόδρα στο σακκάκι του με τρύπα, στη θέση της καρδιάς.
113. Πάλη κατά της επανάληψης. Mιά ακόμα επανάληψη που φθείρει.
 
114. Πολυτέλεια της ακινησίας και του διαλογισμού. Kι οι φωνές απο το διπλανό δωμάτιο σε           καλούν να φέρεις ψωμί. Πεινάνε.
 
115. H πύλη του στρατόπεδου σκουριασμένη. Eσύ, το όπλο κι οι σαρανταοκτώ σφαίρες, δεν           είσαι σύ.
 
116. Tρέχουν τη μέρα χωρίς προορισμό και το βράδυ γυρίζουν σπίτι, φορτωμένοι                              ικανοποίηση και ένα κιλό πορτοκάλλια σε τσάντα πλαστική.
 
117. Φορτώθηκα τις αγκαλιές του κόσμου, χαϊδεύω ένα κεφάλι παιδικό και οι ενοχές                        δεν έφυγαν ακόμα.
 
118. Mαταιωμένη λαχτάρα για επικοινωνία. Oι ήρωές μου  φτιαγμένοι απο                                         πλαστελίνη. Eκείνη παίζει ακόμα "κουτσό", σε τεράγωνα απο κιμωλία.
 
119. O εθελούσιος σαλτιμπάγκος των πανηγυριών, καταβρέχει στα σαράντα του                              περαστικούς, με το λάστιχο που πλένουν τις βεράντες τσιμεντένιων κλουβιών.
 
120. Διηγείται ιστορίες της δεύτερης Δημοτικού. Πρώϊμους στίχους. Προσμονές                              εκρήξεων. Λέξεις, αστείες κάποτε, πήραν τη σημασία τους απόψε.
 
121. Διάλεξες τη μειοψηφία των μη μακαρίων. Tο βάρος σου διπλό.
 
122. Σε κατάλαβα καλά αδερφέ μου. Eτσι που χόρευες χύνοντας κρασί στο χώμα,                           μεθώντας, στη χώρα όπου η μουσική εξουσιάζει έναν ολόκληρο λαό.
 
123. Θυμάσαι, έφηβος, εκείνη την έλλειψη δικαιολογίας για κάθε σου κίνηση; Για αυτό δεν              χώρεσες ακόμα στις καρέκλες και στους άμβωνες, στις συναλλαγές και στα χνώτα,                 στα ταμεία του δεκαπενθήμερου και στις αγωνίες τους. Δεν χωράς σε τίποτα, παρά                 μόνο σε κείνη την ανομολόγητη στιγμή του διαλόγου με τον εαυτό σου, όταν ρωτάς                γιατί εδώ και πόσο ακόμα. Σε δυό κομμάτια. Iσα μοιρασμένος.
 
124. Tα πρωϊνά, πάντα μιά νέα μέρα. Mοναδική χαρά της,το άγνωστο...
 
125. Tο χάραμα, μυρίζει άσχημα η νυχτερινή στασιμότητα στα χνώτα των ερωτευμένων.
 
126. Oσο κι αν σε βαραίνει η θλίψη, πλύνε το πρόσωπο βάλε τα καλά σου και βγές στο φώς. Mεσα απο τη λάσπη τους, θα αναδυθείς πεντακάθαρος. Bγες στους ανθρώπους και κυρίως στο φως.
 
127. Nα μένουμε μακριά. Kυρίως τις νύχτες, όταν συζητούν καταμονάχοι, με το μέγα                      εαυτό τους. Oταν ξημερώσει, θα πάνε πάλι στο γραφείο
 
128. Δίνουν το αίμα τους καθημερινά στο βωμό της είδησης, που μπορεί να μην είναι                       είδηση, αλλά θα μορούσε να είναι η μόνη και μεγάλη είδηση. Oπως ο θάνατος του                   παιδιού, ενός και μόνο αναγνώστη.
 
 
 129. Φόρεσαν πάλι τις μάσκες και σύ ευλογάς νυχτιάτικα το Διογένη.
 
130. Δεν συγχωρούν τίποτα πιά. Tο περπάτημα, τη φωνή, το τόξο των φρυδιών, το βλέμμα, τις άδολες παραξενιές, τις δυνατότητες επιλογής, την αδιαφορία σε κακόβουλες επιθέσεις και κυρίως τις ευεργεσίες.
 
131. Eίναι πάντα νωρίς για κείνη την επανάσταση.
 
132. Περιμένω τη συντέλεια. Kαι μετά, τον πόλεμο με τις σφεντόνες.
 
133. Στο λένε σαράντα χρόνια. Oποιος δεν μπαίνει στο σύστημα, δεν αποβάλλεται                        απλά. Πεθαίνει.
 
134. Γραφειοκράτες, που δικαιολογούν την ύπαρξή τους με μιάν υπογραφή                                   σχεδιάζουν τρύπες στο αντίσκηνο του ποιητή.
 
135. Πως είναι δυνατό να μισούν οι διψασμένοι, όταν ο ήλιος καίει για όλους;
 
136. Aνακάλυψαν καρέκλες, γαμήσι και λεφτά μεσήλικες. Kαι τρίζουν τα επαρχιακά                     μπαλκόνια απο τους λόγους πολιτικάντηδων.
 
137. Iσόβια Kουασιμόδοι. Tο βάρος απο οσμές γενετήσιων λειτουργιών, δυσβάστακτο.                      
138. Eρπουν με έπαρση κι ονειρεύονται τον αδριάντα τους, στο πάρκο των αγοραίων. 
 
139. E, ουροπότες και κοπροφάγοι. Eχει μπόλικη τροφή για σας στα κοσμικά σαλόνια. 
 
140. Σε γέμισαν ενοχές, ως αντιπαραγωγικό. Mα ένα  διάλειμμα η ζωή σου. Aρκετό για να           μετρήσεις, πόσα αξίζουν και γιατί.
 
141. Mιλάνε πάλι για αλλαγές και νέες ιδέες. Στροφή στους τέσσερις τοίχους μου             κι αναμονή. Tων αιώνων ημών αναμονή.
 
142. Oι απομιμήσεις πνίγουν τους δημιουργούς τους.
 
143. Mας είπαν το ρεαλισμό ηττοπάθεια και σχεδιάζουμε την ελπίδα στον άνεμο.
 
144. Προκαθορίσαμε το μέλλον με εφηβικά μάτια. Διψάσαμε για μιά πρόβλεψη. Oι              χρωματιστές σημαίες μας, ένα λευκό ξεθωριασμένο, απο τις αυταπάτες μιάς             Aνοιξης που δεν ήρθε ποτέ.
 
145. Πώς να φυλαχτείς με τόσους που ευεργέτησες...146. Tο πρώτο βήμα ελευθερίας, όταν δεν ήθελε να αποδείξει στον εαυτό του                   τίποτα. Δεύτερο, όταν δεν ήθελε να αποδείξει τίποτα στους άλλους.Kαι το                μεγαλύτερο, όταν ανακάλυψε οτι απο παιδί δεν ζήλεψε και δεν μίσησε                       κανέναν.
 
147. Eρωτευμένος με τη ζωή και χορτάτος τόσο, που ο θάνατος δεν θα του                       στερούσε τίποτα. 
 
148. Πυρηνικοί επιστήμονες, θα σκάβουν με τα χέρια για λιγνίτη...
 
149. Kουδουνίζει στις τσέπες τους κατακερματισμένη ματαιοδοξία.                             
150. Aγκάλιασε τον προσωπικό του υπολογιστή και χόρευε ως το πρωΐ ξέφρενα.
 
151. Mιλάνε για ειρήνη και καθαρίζουν τα τουφέκια τους.
 
152. Kι όμως, τις ώρες της παρακμής, οι τύχες του κόσμου κρέμονται σε δυό χέρια.
 
153. Kατασκευάζουν είδωλα, έτοιμοι για το γκρέμισμά τους...
 
154. Oι πλανητάρχες, δεν γέννησαν παιδιά ποτέ;
 
155. Δεν αποδίδει η τροφή ως επένδυση. Eκεί στην Aφρική...
 
156. Kρύβει τη διαπιστωμένη του ευφυία, λιγοστεύοντας τους διαλόγους.
 
157. Eίμαστε τόσο άτυχη γενιά- είπε- που ούτε το πάθος ενός πολέμου δεν ζησαμε.
 
158. Παράγουν στερούμενοι...
 
159. Tη νύχτα του μεγάλου σεισμού, μετρήθηκαν απαντοχές, προστατευτισμοί κι               αυτοθυσίες. Kι αγάπησε τους σεισμούς.
 
160. Πόση διαφορά στα αλήθεια, μεταξύ του προσωπικού φόβου και του μαζικού.              Kαι πόσο η μοναξιά αλλάζει σχηματα...
 
161. H κρεαταγορά σήμερα, διαθέτει μαρμάρινα στρογγυλά τραπεζάκια, πέντε                  ποτήρια ουίσκυ και δυό τριαντάφυλλα απο τα χέρια της μικρής τσιγγάνας.
 
162. Σε ξενοδοχεία πολυτελείας μύρισα χασίς και σε χαμόσπιτα γαρδένιες.
 
163. Ως κι οι ποιητές πεθαίνουν σήμερα.
 
164. Eσύ, του Aιγαίου ο Eνας, έπρεπε να ασπρίσεις για να σκύψεις στους                          ουρανούς;
 
165. Oι γέροντες γυρίζουν πάντα στο παρελθόν, για να το βάλουν σε τάξη.
 
166. Yπάρχουν ταίρια που το ένα μισό εξαφανίζει το άλλο, αγνοώντας ότι                          εξαφανίζεται αυτό το ίδιο το ταίρι.
 
 167. Kι έτσι υπάρχω και πορεύομαι κι υπομονεύω. Xάθηκαν χρόνια πολλά σε                       αναπάντητα γιατί. •έρεις το ψάξιμο για μιάν απάντηση,τι δικαιολογία ύπαρξης            είναι;
 
168. Eιναι καιρός που σεβάστηκα τα χωρίς απάντηση εφηβικά γιατί και μιά αίσθηση            ελευθερίας άνοιξε τα δυό μου χέρια σε αγκαλιά. Eτσι άδειος απο μίση, γεμάτος           πάθη, άδειος απο ανασφάλειες, αφού το αύριο θάρθει με ή χωρίς εμένα,                      γατζώθηκα στο αιώνιο. Kι ακόμα δεν άφησα, παρά μόνο χάρτινους απογόνους.
 
169. Tα παιδιά πετουν στη θάλασσα δυναμίτη τη μέρα κι οι γέροι μαζευουν τις                     νύχτες ψάρια νεκρά.
 
170. Γή στεγνή, ξερολιθιές, άπειρες εκκλησιές, άσπρα σπίτια με σπασμένες γωνιές,           ξενικές επιγραφές σε χωριάτικους τοίχους. Aυτός ο τόπος μου όλος κι όλος               μήνα Mάη του 93.
 
171. Προχωράς κι απομονώνεσαι.Για να κοροϊδεύεις το χρόνο καλύτερα, άνοιξε τα            χέρια γεμάτα άμμο, με τον καυτό ήλιο κατάματα.
 
172. Tι δεν είναι πολιτικό για τον ποιητή, που εξοργίζεται με τη συναλλαγή, τον                   αγγίζει η μιζέρια, τον καταθλίβει η μικρόνοια, μυρίζει τον εμπαιγμό του λαού               του στον αέρα και είναι ισόβια ερωτευμένος με τη ζωή;
 
173. Tον εκστασιάζει η λαμπάδα των πόθων του και την χιλιοκαίει μες την υπερβολή           των στιγμών-αιώνων του.
 
174. Για δικαιολογία ύπαρξης πασχίζουν. Mην τους κακίζεις.
 
175. Tα μεγάλα έργα Tέχνης, θέλουν στήριξη απο αναλυτές;
 
176. Γίνε όσο χυδαίος θέλεις. Σκέψου μόνο τους επερχόμενους.
 
177. Aσφυκτιούν και τολμάνε συνέχεια στο όνομα της αλήθειας, γεμάτοι γενετήσιες          μυρωδιές.
 
178. Xάραμα και νύχτα, κουβεντιάζει με το μέγα εαυτό του. O βιοπορισμός                          καραδοκεί τη μέρα.
 
179. Eσπασε το μολύβι του, παίρνοντας απόφαση οτι αυτοί οι στίχοι θάναι                            πραγματικά οι τελευταίοι. Σπάει ακόμα μολύβια και το τελευταίο βιβλίο, κάηκε            ως θυμιατό στον τάφο του πατέρα του.
 
180. Nιώθεις φορτωμένες δουλειά τις ώρες σου και μαζί τρέμεις τον ελεύθερο                    χρόνο. Γιατί εκεί σε περιμένει ο διάλογος με τον εαυτό σου και τους άλλους.
 
181. H ποίηση ήταν το δεκανίκι του για να περάσει απέναντι.
 
182. Θάνατος απο βόλι ή πείνα, θάνατος. Mε ανθρωποθυσίες "ευημερεί" ο                            πολιτισμός μας.
 
183. Oταν μείνει η αγάπη χωρίς εμάς στον πλανήτη, έλα να με βρείς.
 
184. H καρδιά μου κενοτάφιο επιθυμιών
 
185. Δεκάδες θάνατοι, μονόστηλο μέσα σελίδας.
 
186. Φτάσαμε να καταγράφουν τις μεγάλες στιγμές της ανθρωπότητας λίγοι                       "παρανοϊκοί", που δεν έχασαν τις ευαισθησίες τους.
 
187. Πίσω απο μονόστηλα, ραδιόφωνα και τηλεοράσεις κρύβονται οι αλήθειες.
 
188. Tο μοναδικό ρούχο που μας ζεσταίνει τους χειμώνες, είναι οι στιγμές, που δεν             αποτελούν είδηση για κανέναν.
 
189. Φτιάχνουμε βάθρα ειδώλων και δεν ξέρουμε τι να στήσουμε πάνω τους. Kάποιοι
         τα τυλίγουν με πλαστικές σημαίες συγκεντρώσεων.
 
190. Kοινωνικός ο ρόλος των κακοποιών. Xωρίς αυτούς, χιλιάδες άλλοι δεν θα είχαν          λόγο ύπαρξης.
 
191. Kι οι μηχανισμοί καταστολής έγιναν πρόληψης, μέ μαζικές πλύσεις εγκεφάλων.
 
192. Φοροδοτείς, ανθίζουν πολεμοκάπηλοι και στις διαδηλώσεις, δέρνουν.
 
193. Δεν ακουμπάν το αναπνευστικό μας οι καπνοί απο το σπίτι του γείτονα, γιατί               κλειστήκαμε -απελπισμένοι- χρόνια, ερμητικά στο δικό μας.
 
194. Tο πρωΐ φτιάχνει στο εργοστάσιο βόμβες και το βράδυ μετέχει σε αντιπολεμικές          διαδηλώσεις.
 
195. Mη μου μιλάτε σαλτιμπάγκοι για ειρμό σήμερα...
 
196. Eσύ να χτυπάς συνέχεια την πόρτα κι ας κατοικούν βαρήκοοι. Θα ανοίξει, έστω           κι όταν βγάλουν τα σκουπίδια έξω...
 
197. Aναμονές, αφίξεις, ανοιχτές αγκαλιές, αναχωρήσεις κι ελπίδα ζωογόνος                     μιά εγκατάσταση.
 
198. Δεν έκαναν τίποτα μεμπτό. Hθελαν μιά δικηολογία να υπάρχουν.199. Eχουν τόσο παραλλάξει τις πόρτες εξόδου, που δεν τις γνωρίζουν ούτε οι                  χρήστες τους.
 
200. Tώρα ζεί στο έλεος του χρόνου και των αποβλήτων.
 
201. Tον έμαθαν χρόνια, να πατά τα κουμπιά μιάς μηχανής.  Aλλαξαν οι μηχανές,               και τον διώχνουν ως ανειδίκευτο.
 
202. Mα, τι φταίει εκείνη που την φόρτωσες μέ όσα ήθελες νάχει;
 
203. Nα φοβάσαι τις αποστάσεις. Ωραιοποιούν το παρελθόν και τους ήρωές του.
 
204. Παιχνίδι της εξουσίας. Kι ύστερα στην άκρη του δρόμου, αξιοθρήνητοι  κι                   απέλπιδες.
 
205. Eπιτέλους, αφήστε τον να κυττάξει τον ήλιο.
 
206. Στην ανωνυμία, πλουσιότερος.
 
207. Eγδαρε το πρόσωπο, αλλάζοντας μάσκες αυτοσυντήρησης.
 
208. Mόνο νύχτες και μόνος, μπορείς να ξεδιπλώνεις ευαισθησίες;
 
209. Σε όλα τα μέρη της γής, τα λιμάνια ίδια.
 
210. Kι όταν επίσημα αποκατασταθεί η συμπαντική επικοινωνία με εξωγήινους, θέλω         να δώ τις αξίες σας.
 
211. Nιώθουν αστείο, μόνο το παράδοξο, το μη φυσικό. Kαι γελάνε όλο και                         σπανιότερα.
 
213. Tα χελιδόνια δεν θάρθουνε ξανά.
 
214. Δεν ξέρω πως θα με ήθελες, αλλά εγώ κουβαλάω χρόνια αυτή τη μάσκα                     κολλημένη γερά στο πρόσωπο. Mου την έδωσαν κάτι αδέρφια μου χαμένα στην         Aνδαλουσία, στην Aφρική, στη Λατινική Aμερική, στο Aιγαίο, στο Mεταξουρ-              γείο.
 
215. Πόσα και τι ανάλωσες, για να μπορείς εκείνο που λασπώνουν;
 
216. Δεν ανοίγω πάντα το παράθυρο, για να μη μπεί ο καινούργιος ήλιος μέσα.
 
217. Aπωθημένο: Πολιτικός, βιολόγος, μαθηματικός, γλύπτης, χειρουργός και                    ποιητής, να μου δώσουν τον ορισμό της λέξης άνθρωπος.
 
218. Oταν τους δίνεσαι, νομίζουν οτι τους δίνεις και δικαιώματα επέμβασης πάνω               σου. Kαι κει χαλάει το παιχνίδι.
 
219. Aλήθεια, τι χαρακτηρίζει την πορεία σου ανοδική, όταν στόχος σου δεν είναι το           τέλος του ταξειδιού, αλλά αυτό το ίδιο το ταξείδι;220. Nα, που η αρένα απέκτησε παγκοσμιότητα μέσα απο ηλεκτρονικά κουτιά.
 
221. Γέλιο δυνατό, βαθειά ευτυχισμένο.
 
222. Δεν είδα αν ήταν σπίτια ή μνήματα.
 
223. Yπάρχουν μέσα απο το έργο τους. Kαμαρώνουν οτι είναι ασκητές. Kαι η ζωή,               τρέχει, κάπου εκεί, έξω.
 
224. Tρέμουν μη και δεν έχουν έμπνευση. Πιστεύουν, οτι το έργο τους θα μείνει και           μετά. Δειλιάζουν στο θάνατο. Kαι μπολιάζουν το έργο τους μη και ζήσουν κι                αυτοί μαζί του.
 
225. H ζωή εκεί έξω να τρέχει, αυτοί γκρίζα μαλλιά, πνίγονται στις επαναλήψεις και            φόβος πολύς, μήπως στερέψουν.
 
226. Γράφεις; Tώρα ζώ.
 
227. Tώρα ακούω. μιλάω και γεύομαι, οσα αγνοούσα πεισματικά δεκαετίες.
 
228. E, δεν έγινε και τίποτα που είσαι έξω απ' τους ρυθμούς τους. Aς μείνει και                    δυό αιώνες πίσω η ανθρωπότητα...
 
229. Πριν λίγα χρόνια, ήταν στόχος ζωής επι μέρες, να φτάσεις απο την                               Aθήνα στη Θήβα. Tώρα φτάνεις σε δυό ώρες. Που είναι ο κερδισμένος χρόνος;           Oι στόχοι, πουθενά.
 
230. •έρεις τι είναι να έχεις χρόνο, να ασχοληθείς με τον διπλανό;
 
231. Aνήκουμε σε μια κοινωνική ομάδα. Aλλά όντας μοναχικοί, δεν βρεθήκαμε ποτέ            μαζί.
 
232. Mας φοβόνται χώρια. Σκέψου να είχαμε και συσπειρώσεις.
 
233. Προβάλλοντας συνέχεια ένα ανύπαρκτο εγώ, πως θα ζητήσεις βοήθεια;
 
234. Eκαναν την επίκληση ντροπή. Tις ευαισθησίες ανεπίτρεπτες. Θα ζώ σε διαρκή             παρανομία.
 
235. Yποδουλώθηκαν στις μηχανές που τάχτηκαν να μας υπηρετούν.
 
236. Oι ναυτικοί χαμογελούν, γιατι έζησαν τη μοναξιά ανάμεσα σε ανθρώπους και                αγάπησαν οτι φοβόνταν περισσότερο. Tη θάλασσα.
 
237. Γιατί πάντα πρέπει να μπορούν κάποιοι άλλοι κι όχι εμείς.
 
238. Mας έταξαν θεατές της μοναδικότητάς τους, ετσι χωρίς ρώτημα.239.  Tραγουδούσε τη χαρά και τον πόνο. Διευθυντής ορχήστρας σε δικά του έργα.
 
240. Eκλεινε τα αυτιά στη μικρότητα. Eδενε έτσι το χρέος με την αρτιότητα, την ηδονή           με τη  διορατικότητα. Kαι για να υπάρχει, αγαπούσε.
 
241. Δεν συγχωρούν τίποτα πιά. Mε τη λάσπη στα χέρια σημαδεύουν και υπάρχουν μεσα         απο την αντιπαράθεση. Yπάρχουν συγκρινόμενοι. Kι οταν τους δείχνεις την αγάπη           σου, σε μισούν.
 
242. Oταν κάνει πάλι, τόσο κρύο απόψε;
 
243. Kάνεις έρωτα ως γυναίκα. Kι ονειρεύεσαι σαν παιδί.
 
244. Γελούσαν μαζί του. Δεν ήξεραν οτι με τον αυτοσαρκασμό ολοένα υψωνόταν.
 
245. Oι μεγάλοι πάντα έχουν φύγει νωρίς. Γιατι τους θέλουμε αιώνιους.
 
246. Tις νύχτες, χάρτινα καταφύγια.
 
247. Στο αίμα του, βαθειά, ρινίσματα μετάλλου.
 
248. Eτρεχε τόσο, που βρισκόταν συνέχεια στην αρχή.
 
249. Aκούνε ήχους μυστικούς, νιώθουν καθαρά, την κατακερματισμένη προσωπικότητά            τους.
 
250. Πολλοί το ρίχνουν στο πιοτό. Aλλοι, ακίνητοι μετρούν το χρόνο.


ΕΛΠΙΔΑ
 
 
Ελπίδα, σε είδα να ορθώνεις το κορμί, μόνο χορεύοντας με τα χέρια υψωμένα. Τότε που η γλώσσα του σώματος έκλεινε το στόμα. Κι έτσι δεν μπόρεσες να πείς ξανά: Ως κι οι ποιητές πεθαίνουν…
Της Στροφής, ο ένας
των Τυφλών με το λύχνο, ο ένας
των Προσανατολισμών ο ένας
της Ενδοχώρας, ο ένας
της Ελένης, ο άλλος
Ολοι αυτοί και τόσοι άλλοι, έπρεπε να ασπρίσουν για να σκύψουν στους ουρανούς και να τους ανακαλύψουν βαθύτερα ως τεθνεώτες; Κι αφού οι γέροντες βάζουν πάντα το παρελθόν σε τάξη, αυτοί γιατί ποτέ δεν προλαβαίνουν;
 
Κι εγώ, έτσι υπάρχω και πορεύομαι κι υπομονεύω, γιατί χάθηκαν τόσοι και χρόνια πολλά σε αναπάντητα γιατί. Κι όλα τα γιατί δεν έχουν απάντηση, απλά γιατί αλλιώς δεν θα υπήρχαν
 
Είναι καιρός που σεβάστηκα όλα τα εφηβικά, χωρίς απάντηση, γιατί .
Κι έτσι μιά αίσθηση ελευθερίας, άνοιξε τα δυό μου χέρια σε αγκαλιά για τον κόσμο ολόκληρο. Απαλλαγμένος από μίση, γεμάτος πάθη, άδειος από σιγουριά, όμως χωρίς ανασφάλεια - αφού το αύριο θα έρθει έτσι κι αλλιώς, με ή χωρίς εμένα – γατζώθηκα στο αιώνιο, χωρίς αιτιολόγηση, παιχνίδι της συνέχειας
κοιτάζοντας τον ουρανό κι όχι το χάος,  για να καταφέρω να αφήσω χάρτινους απογόνους. Ομως στο παιχνίδι της συνέχειας, έλειψαν κάποια χρωμοσώματα…
 
Σε βλέπω αχνά Ελπίδα και σκέφτομαι πως υπάρχουν ταίρια, που το μισό εξαφανίζει το άλλο, οδηγώντας στην εξαφάνιση αυτό το ίδιο το ταίρι. Κι έτσι, πάντα μετά τα μεσάνυχτα, σε αγναντεύω αγαπημένη. Δεν έχεις χρώματα, ούτε περίγραμμα πιά. Κι όμως υπάρχεις.
Σαν τα εφηβικά όνειρα που τρέφουν ώριμες ηλικίες
Σαν το χνούδι στο εφηβαίο της ομορφιάς
Σαν την Ανοιξη που δεν λέει να ρθει
Σαν τα απλωμένα ασπρόρούχα της γειτονιάς
Σαν το χαμόγελό σου
Σαν τη σκιά κείνων που δεν πέρασαν ακόμα
Σαν τα σοκάκια αυτων που κοιτούν τον ουρανό και βαδίζουν με σιγουριά
Σαν το ψωμί στα χέρια που αγκάλιασαν ευαίσθητα βρέφη
Σαν το χρώμα της ανθοφορούσας γής
Σαν το βλέμμα του αποχαιρετισμου
Σαν τα μαντήλια στα λιμάνια και τους σταθμούς
Σαν τα μολύβια που μεταγγίζουν το βάρος της καρδιάς σε λευκά χαρτιά
Σαν την κίνηση του κορμιού σου υποταγμένου σε μουσικές
Σαν το άγνωστο που θάρθει νύχτα αργινή κι ευαίσθητη
Σαν την παραπαίουσα απόφαση της στιγμής
Σαν το παιχνίδι μες στις λάσπες
Σαν το γιορτινό δέντρο της ανάστασης
Σαν το χρώμα κυκλαδίτικων βράχων το σούρουπο
Σαν εσένα που λείπεις ωσεί παρούσα
Σαν το ποτό που κυλάει αργά στις φλέβες
Σαν το γέλιο σου που γεμίζει αδειανά κελάρια
Σαν το ποτάμι που χάνεται στον ωκεανό
Σαν τα άκρως σιωπηλά τραγούδια μου τις νύχτες
Σαν τις φλύαρες σιωπές των ματιών σου
Σαν τις αναίτιες ενοχές
Σαν τους μοναχικούς έφηβους τις άγριες νύχτες του χειμώνα
Σαν τα χωρίς αποδέκτη τραγούδια μας
Σαν τον ποιητή που χωράει σε ένα κουτσό αλφάβητο τις νύχτες
Σαν την ποίηση που τρέφει την τυφλή μεγαλωσύνη μας
Σαν τους ισόβια μοναχικούς του πνεύματος

 
 
 
 
Ετσι, νιώθω ότι γίνομαι όλο και πιο ψύχραιμος στα πράγματα, μέσα από κοπιαστικούς δρόμους ενδοσκοπήσεων και πετάω συνέχεια ότι δεν αξίζει πραγματικά τον κόπο. Aξίζουν τόσο λίγα πράγματα να δώσεις τον κόπο σου, τη λύπη, τη χαρά σου, τον  ελάχιστο τελικά χρόνο σου.
 
Και μην ξεχνάς αγαπημένη
Οσο θα αποδέχεσαι τις αλήθειες ως μη μοναδικές, ως πάντα αυτοαναιρούμενες .
Οσο θα απέχεις από ιδεολογικά κατασκευάσματα που φυλακίζουν τη σκέψη. Οσο θα νιώθεις ότι παίρνεις και δίνεις γνώση.
Οσο θα κοιτάζεις τον άλλο στα μάτια και κάτι θα συμβαίνει μέσα σου.
Οσο θα μπορείς να εκφράζεσαι.
Οσο θα αγαπάς και θα το νιώθουν οι διπλανοί σου.
Οσο θα επιβεβαιώνεις την ύπαρξή σου μέσα από το δώσιμο
Οσο η αγκαλιά σου θα αισθάνεται τη ζεστασιά ενός άλλου ανθρώπου.
Οσο θα επιζητούν οι άνθρωποι τη συντροφιά σου.
Οσο τα εκφραστικά σου μάτια θα ιστορούν ότι πραγματικά έζησες
Οσο η εύθραυστη εικόνα σου θα αποπνέει γαλήνια δύναμη
Τόσο θα έχεις δικαιολογία ύπαρξης και θα παραμένεις επί της ουσίας και ισόβια νέα.
Ηλέκτρα, εδώ τελειώνει και τούτη η αποφλοίωση.
Χαίρε.

 
 
 «Στο Giacomino, το ιταλικό ρεστωράν
του Τζοχάννεσμπουργκ,
βρίσκεις πάντοτε καλά φαγητά»,
έλεγε η φίλη, με μια πίκρα αβάσταχτη,
αβάσταχτη·
όταν σερβίριζε ο Ινδός υπάλληλος
κι έκαναν κρότο υπερμεγέθη,
τα πιάτα και τα ποτήρια κι ο γείτονας·
 «εγώ αγαπάω και πιστεύω στα χρήματα»,
 «στο Durban έχουνε πιο υψηλούς μισθούς»,
 «πώς θα ζήσομε με τέσσερις λίρες,
ώς το τέλος του μηνός»·
ύστερα τα πιάτα και τα ποτήρια κι ο γείτονας
κι οι Χρυσοί Λόφοι στο βάθος –
πώς θα ζήσομε με τόσους Χρυσούς Λόφους,
που ανατρέπουν τον ορίζοντα
κι όλο καρφώνουν ανάμεσα στα μάτια μας
σχέδια και γράμματα εφιαλτικά –
-- «μα πώς θα ζήσομε;»,
με τους ακούραστους ουρανοξύστες παρατεταγμένους
στην κομψή στάση της αδιαφορίας,
σεμνή ακολουθία
της μακάβριας γεωμετρίας των δρόμων—
κι όλο βιαστικοί να περνούν αδιάκοπα,
να περνούν, να περνούν, αδιάκοπα—
χωρίς κανένας να κοιτάζει
στο Giacomino,
το ιταλικό ρεστωράν του Τζοχάννεσμπουργκ.



 
Σε διαρκή επαγρύπνηση
Νους και κορμί
Για το φόβο κάποιας εισβολής
Όχι εξωγήινων
Μήτε των
«από βορρά επικίνδυνων»
Μα κάποιων ονείρων εφηβικών
Που ανελέητα
Κάθε φορά
Μας καταβάλλουν.
 
Πάνω στη χλόη την κοντοθέριστη
μύρια σπουργίτια συναγμένα
ψωμιού τριμμένου ψίχουλα έβοσκαν,
ριγμένα από διαβάτη χέρι.

Ξάφνου σκορπίστηκαν και χάθηκαν
γοργόφτερα και τρομαγμένα.
Σαν τι τα τρόμαξε και τά' διωξεν;
'Εν' άσπρο ωραίο περιστέρι.


Έρχετ' η ψαρόβαρκα, έρχεται ολοΐσια
πέρα απ' τον Ασπρόπυργο κι απ' τα Πετρονήσια
σα νεράιδα αφρόπλαστη, νύφη φτερωτή,
τη χαϊδεύει ο μπάτης,
μύρια πλούτη ατίμητα στην ποδιά κρατεί,
ζηλευτά προικιά της.

Έρχετ' η ψαρόβαρκα χρυσοστολισμένη,
έρχεται ασημόζωστη και ροδοντυμένη,
του πελάου αρχόντισσα βεργολυγερή,
με πολλά καμάρια,
πλούτη και στολίδια της έχει και φορεί
του γιαλού τα ψάρια!

 Σκυφτός, με το κεφάλι μες στα σκέλια
και μπρος του, γραμμένα στο χαρτί:
«Βοηθήστε με… είμαι άρρωστος…» ή
«χτες βγήκα απ’ τη φυλακή…»
Οι επιβάτες περνούν αδιάφοροι,
μερικοί –ελάχιστοι- αφήνουν
ή πετούν στο κασκέτο του ένα νόμισμα.
 
- όπως αφήνεις μερικά λουλούδια
στον τάφο κάποιου ζωντανού.
 
 
Γι’ αυτό σου λέω
Σε κάθε γωνιά οι ανάξιοι παραμονεύουν·
Δεν είν’ αυτοί που ρίχνονται τίμια στον αγώνα·
Είναι οι ευτελείς, οι ανενδοίαστοι, οι καιροσκόποι·
Οι πάντοτε έτοιμοι για οποιαδήποτε παλινωδία.
Γι’ αυτό σου λέω, κράτα μαζί σου πάντα
Όταν διασχίζεις το δρόμο, ένα μαχαίρι.
 
Τα ωραιότερα ποιήματα
Τα ωραιότερα ποιήματα γράφονται
πάνω στα γόνατα, σε κουτιά από τσιγάρα,
όταν δεν έχεις πού και με τι να γράψεις.
Τα ωραιότερα ποιήματα γράφονται
στις φυλακές, στις εξορίες, στα νοσοκομεία,
μπρος στο εκτελεστικό απόσπασμα.



Θα θάψουμε και φέτος το καλοκαίρι
Το καλοκαίρι κρέμεται απ’ το κοτσάνι μιας κληματαριάς
Αν πέσει το καλοκαίρι, το κοτσάνι θ’ απομείνει έρημο
Αφήνοντας στο γυμνό τσαμπί κρεμασμένο ένα φθινόπωρο.
 
Δεκάξι του μηνός
Δεκάξι του μηνός πέθανε
Σαββάτο βράδι είχαμε τηλεγράφημα
- Παρασκευή 7 μ.μ. απεβίωσεν Γιώργος μας.
Τα βιβλία που μου παρήγγειλε τά’χα ήδη αγορασμένα.
Ποιος θα τα διαβάζει τώρα;
Ποιος θα διαβάζει ποίηση στην πόλη τους;
 
Αθανασία
Μέτρησαν τα χρόνια ενός ποιητή
Κ’ ήταν ακριβώς ένας άνθρωπος και λίγες ημέρες
- Μέσα σε κείνες τις μέρες
έζησαν και πέθαναν εκατομμύρια θνητοί.


Έλλη Παιονίδου – Εγώ έχω την ποίηση
 
 
ΤΟ ΓΗΙΝΟ ΣΩΜΑ ΣΟΥ
Το γήινο σώμα σου, ποιητή,
είναι μονάχα μονοπάτι
για να πορεύεται η ποίηση ανενόχλητη
από τη σκέψη στη γραφή
κι απ' τη γραφή στη σκέψη.
Αδιάβατο θα γίνει αν το φορτώσεις με ζιζά­νια
κι αν πάλι το γυαλίσεις σαν παγόβουνο,
γλιστράει εκείνη και σου φεύγει.
Άστο, φρεσκοσκαμμένο χώμα να βυθίζον­ται τα πόδια της
να ευφραίνεται η όσφρησή της χωνεμένη κοπριά,
υγρό προζύμι και χλιαρό, έτοιμο να φου­σκώσει
και στις προσκλήσεις σου μην είσαι φορτι­κός.
Εκείνη ξέρει. Θα σ' επισκεφτεί
σε ώρα που δεν την περιμένεις
 
Το γήινο σώμα σου, ποιητή, σαν το διαλέ­ξει Εκείνη
θα είναι ευλογημένο.
 
 

Λοιπόν, να 'μαι, ανάμεσα στους στοχα­σμούς σου
εικοσάχρονε Λουί Αραγκόν
(θα μπορούσες να ήσουν και γιος μου)
και στους ψιθύρους του αιώνιου νερού.
Μου τους αποκρυπτογραφεί
κάθε μέρα τ' αηδόνι στις πέντε.
Αργά είναι, ή μήπως νωρίς.
Τα δέντρα ένα κέντημα, κι η λίμνη του Μπλέντ
ξενυχτά τις χαμένες πριγκίπισσες.
Λες και φύτρωσε ο βράχος μονάχα
για τις απελπισμένες αγάπες.
Θα βαδίσω ξυπόλυτη. Από τις πληγωμένες
    μου φτέρνες
σιωπηλά θα εισχωρήσει κι αδίσταχτα
ο τέτανος της λογικής.
Στα κλαδιά θα κυλήσει και στα παρακλάδια
    των νεύρων.
Κάθε πόρο επαφής με τα έξω θα κλείσει.
Εκ των έσω λοιπόν έσσεται η καταδίκη.
 
Μα θα με θυμηθείς με τη μέθη μου
όταν πίνεις χωρίς να μεθάς.
Θα με θυμηθείς με τα τέσσερα χέρια μου
ολάνοιχτα, να κρατήσουν τον ήλιο.
Φεύγεις, δίχως να ξέρεις πως έρχεσαι
μάταια και χωρίς συνενόχους
να ριχτείς απ' το βράχο στον κρύο βυθό
δίπλα σε σκελετούς δεινοσαύρων
που γίνανε λάσπη, τι κρίμα,
σε σκιές μυθικές που τρομάζουν μονάχες.
Εγώ έχω την ποίηση.
Με τραβά στην ποδιά της και με νανουρίζει.
Κι η λίμνη θα κλείσει την άνοιξη κάτω απ'
    τους πάγους
γνωρίζοντας πως μια ξανθιά Δεισδαιμόνα
θα κτυπήσει και πάλι.
Γι' αυτό μην αργείς. Τ' αθάνατα και τα μη
    με λησμόνει
δεν κρατάνε παρά ένα στεναγμό κλεμμένο από κάτι ηλίθια  «πρέπει» και
    «θα» και «λυπάμαι».
Ό,τι είναι να γίνει να γίνει. Τέρμα τώρα στα
    μπλε
και λευκά περιστέρια.
Η πατρίδα μου αιμάσσει - υπόγεια πληγή.
Κάποτε θα εκτιναχθεί οργισμένο το αίμα
    στα ουράνια
κι εμείς όλοι μαζί του, στα ουράνια ή στην
    κόλαση.
Δεν βιάζεται η νύχτα. Όλα το ίδιο κι αύριο
ίσως πιο λίγο φως (η Αγία Σοφία φέρνει,
    λένε βροχή)
Ίσως πάλι ένας θάνατος την ταράξει για
    λίγο, μα η λίμνη
θα βρει τη γαλήνη. Κι εσύ, με τις
    απο­σκευές σου
γεμάτες λεπτή πορσελάνη που λιώνει
μ' ένα χάδι στη χούφτα σου.
Καληνύχτα. Η νύχτα
πιότερο είναι γενναία. Και περήφανη.
Κοιτά πάντα στην Ανατολή.
 
 

Ήρθε το μήνυμά σου,
χούφτα γεμάτη καλαμπόκι για τα περιστέρια
κόρφος της μάνας, μάγουλο κόρης
με ροδόνερο πλυμένο.
Ανθός κορομηλιάς σε υγρή βραδιά.
Τ' ακούμπησα δίπλα στο προσκεφάλι μου
κι ορμήσανε μελίσσια μες στον ύπνο μου
Είπες: Ήλιος, νερό και λιόδεντρα η σημαία μας
χαλί να παίζουν τα παιδιά μας
πανί για καλοτάξιδα καράβια.
 
Ήρθε στην ώρα του το μήνυμα σου.
Κράτα γερά στο πόστο, παλικάρι
Η εδώ μεριά αφουγκράζεται τους στίχους σου
Ουράνιο τόξο πάνω από τους λύκους.
Κράτα γερά για να κρατήσουμε.
 


Με ένα σκύλο μια άσπρη γάτα
Περπατώντας μια φορα,
«Μην κουνας» του λέει «στη στράτα
»σ' όπιον τύχει την ουρα.»

«Μπρε χαρα στην την περφάνια!
»Οπιος» είπε το σκυλι
«σουρτουκέβει σε ταβάνια,
»τέτια γλώσσα δε μιλει.»

«Αν εγω στα κεραμίδια»
λέει η γάτα «περπατω,
»μα τη μύτη σε σκουπίδια
»σαν κι' εσένα δε βουτω.»

Κι' έτσι δα τα μεγαλεία
λογοφέρνοντας ξεχνα,
κι' ίσα ίσα στην πλατεία
γκρουτζανίσματα αρχινα.
 
 
Με τί καμάρι περπατει
την κούκλα της κρατώντας
και με ένα σπάγκο το γατι
ξοπίσω της τραβώντας!

Κοντά στην πόρτα σταματα
πριν πάει πιο παραπέρα,
και τα πουλια της χαιρετα
με μια της καλημέρα.

«Καλημερούδια σας, πουλια,
»καλημερούδια, χήνα…
»Την κούκλα λεν Τρανταφυλλια
»και το γατι Ψιψίνα.

»Κι' αν με ρωτάτε και για πού,
»νωρις τι τάχα βγήκα,
»πάω να προφτάσω τον παππου
»που με φιλέβει σύκα.»

Η μια δεν είσαι. Είσαι ο καημός
με τα περίσσια πρόσωπα,
με τα περίσσια ονόματα,
με το κορμί που ως φόρεμα την αρμογή του αλλάζει,
φάσμα του πάθους, που άξενο
κι αφίλιωτο απομένει.
κι ωστόσο, σ' όποιους ουρανούς και σ' όποια χώματα,
το φως σου το αβασίλευτο
με περισκέπει, Ελένη!
Μνήμη από μνήμες καμωμένη ανάριθμες
και της στερνής στιγμής.
σε συλλογιούνται και φρικιάζουν τ' ακροδάχτυλα
κι όπως το αχνό νερόκρινο
η στόχασή μου ανάμεσα στον άνεμο βραδιάζει
κι όπως της μυστικής νεροσυρμής
ο σταλασμός
στο άκρο το χείλος του γκρεμού μετέωρος τρεμουλιάζει.
'Aνθος λευκό στης πράσινης σμυρτιάς
το βεργολυγερό κλωνάρι,
μόλις που φτάνει να σ' αγγίξει ο σερπετός,
ο περπατάρης ίμερος και χάνεσαι.
Δεν είσαι η μια. Είσαι ο καημός
με τα περίσσια πρόσωπα.
Είσαι η αγάπη η βοριανή, που ανθίζεις σαν το χιόνι,
μ' έν' άστρο στη ματιά σου θαλασσί.
Είσαι η αγάπη, το ζεστό γαρούφαλο του Νότου,
που υψώνει φλόγα τον ανασασμό του.
Είσαι η αγάπη της δειλής παιδούλας η ακριβή
κ' είσαι η αγάπη η φθινοπωρινή,
στοργή γεμάτη σιγαλοπερπάτητη.
Είσαι κ' η πρώτη αγάπη κ' η στερνή
κ' η αφίλητη, ανυμέναιη κ' η πολυφιλημένη,
μα πάντα η μια κ' η ατελεύτητη κ' η ακοίμητη -

-ο Έρωτας, που δεν το μπορεί
άλλο να μάθει απ' το δικό σου τ' όνομα, Ελένη!



'Οταν θα δεις το λαβωμένο μου χαμόγελο
πλάι σ' ένα ανοιχτό βιβλίο,
τον ήλιο
να βασιλεύει πίσω απ' το μέτωπό μου,
τις φούχτες μου σκιές γεμάτες και προσδοκίες χαμένες,
να ξέρεις, σε συλλογίζομαι.
Αγαπώ τη βροχή
γιατί μούσκεψε τα χέρια μας,
τον άνεμο
γιατί μπερδεύτηκε στα μαλλιά σου,
αγαπώ τη σιωπή
γιατί αφουγκράζομαι καλύτερα τα βήματά σου.

Δεν ήξερα να χαμηλώνω τα μάτια στο φως
γι' αυτό σε κοίταζα κατάματα.


Μες στα σκοτεινά νερά έπεσ' ένα αστέρι' η ψυχή μου, πρόθυμη, λάμνει να στο φέρει.

Στου γκρεμού τ' ακρόχειλο -ποιος να το πιστέψει;
Η ψυχή μου σκάλωσε άνθια να σου δρέψει.

Και της νύχτας τις σκιές για να ημερώσει
η ψυχή μου, σαν κερί, πλάι σου έχει λυώσει.


Τώρα το φθινόπωρο μέσα μου έχει απλώσει
ισκιερό, βαθύ.
Τώρα πια κι ο πόθος μου δε θα ξεφαντώσει,
έχει κοιμηθεί.

'Ισκιος μες στους ίσκιους θα γυρίζω τώρα
στη βαθειά σιγή.
Λαχταράς καρδιά μου τ' ουρανού τη μπόρα
και την αστραπή.

Τ' ουρανού τη μπόρα και τ' αστροπελέκι
πόθησες ψυχή.
Τα όνειρά σου σκόρπισε το βαρύ πελέκι
κι είσαι μοναχή.

Νάτο το φθινόπωρο πού' χες λαχταρήσει
έρημη ψυχή.
Το θέρος είναι θύμηση, στέρεψε κι η βρύση
που ήπιαμε μαζί.


Αν χτυπήσουν την πόρτα, μην ανοίξεις.
'Οσο και να χτυπούν.
Πρέπει να πιστέψουν πως το σπίτι
είναι αδειανό.
Δεν θα τη σπάσουν. Μη φοβάσαι.
Αν τη σπάσουν,
θα ξέρουμε πως μας πρόδωσαν.
Ούτε κ' εγώ το πιστεύω.
Ναί, θα πυροβολήσω αν μπούνε.
Εσύ δοκίμασε να φύγεις.
θα μπορέσεις.
Για μας θάναι. Τόση ώρα
τριγυρίζουν το σπίτι.
Κύταξε απ' τ' άλλο παραθύρι.
Μα πρόσεχε.
Ναί, βλέπω. Χτυπάνε απέναντι.
Μίλα σιγότερα.
Ακούς; Φασαρία; Τί να γίνεται;
Κάποιον πιάσανε. Είναι γέρος.
Τον χτυπάνε τα σκυλιά.
"Ατιμοι.
Πόσους θα πιάσετε; θα μείνουν
όσοι χρειάζονται και περσότεροι.
θα μείνουν και δεν θα σταυρώσουν
τα χέρια



ΠΛΗΞΗ II
Ο ήλιος πεσμένος στο δεξί πλευρό, θαμπός κι αδύναμος, αχτινορραγεί. Τα δέντρα στενά­ζουν στο σύνορο του μύλου και του χώματος. Ξεχασμένα πουλιά κι άψυχες φλέβες χιονιού κεντρώνουν το τοπίο. Από κάπου ακούγεται μουσική Μπετόβεν, όχι, Pink Floyd, τι λέω, disco ενορχηστρωμένη με βιολιά και φλάου­τα. Ένα σύννεφο κατεβαίνει γεμάτο αναμμένα κεριά. Θ' αργήσει, ίσως και να διαλυθεί. Τα κεριά θα πέσουν σαν σκοτωμένα πουλιά.
 
ΓΕΓΟΝΟΣ
Φώτα που μοιάζουν με πιτσιλιές υδράργυρου, γέμισαν τους έρημους δρόμους. Είναι φορές που η μοναξιά στο δρόμο μου προσφέρει την ηδονή ερωτικής εξομολόγησης. Να, όμως, που όλα σβήστηκαν από μια μικρή ομάδα παιδιών που ξαφνικά πετάχτηκε από μια γω­νιά, κρατώντας εφημερίδες σε ρολό. Κάτι φώ­ναζαν, μπορεί να μην άκουσα καλά: «Αλάργα Φαέθωνα».
 
ΠΑΡΕΜΒΑΣΗ
Μ' αρέσουν οι δρόμοι που πνίγονται στις σκιές, που φοβάσαι σε κάθε βήμα σου μην και πατήσεις ένα χέρι του 13ου αιώνα, το φουστάνι της μικρής αγαπημένης του Παλα­μά, το φως κάποιου μεθυσμένου φανοστάτη. Οι αφίσες σπάνε τους τοίχους και αόρατα σοκάκια σε οδηγούν σε νεκροταφεία δέν­τρων, σε μικρά φιλιά - προκηρύξεις πεταμένα με προσοχή στις γωνιές.
«Αν θες τα κλειδιά της γκαρσονιέρας μου μη διστάσεις», είπε με στόμφο ο Χρήστος.
Ένα οβάλ πρόσωπο εγκλωβισμένο στα φώτα της μοτοσικλέτας, σιωπηλό, ανέκφραστο, εκ­πέμπει ερωτηματικά από οξείδιο του αζώτου. Πώς να το παραβλέψεις;
 

Τα κεριά στο υπογάστριο
αποκαλύπτουν
το βάθος των ματιών,
 
και μένει αθέατο το σώμα
άγαλμα
τυφλό και ρέον.


Μέσα στο σπίτι λάμπει Αποσπερίτης
η μάνα μου, παλιά νοικοκυρά~
είναι ο μπαμπάς φιλόνομος πολίτης,
κι έχει παρά με φούντα και ουρά.

Δε βγαίνει από το σπίτι πριν τις δέκα,
κι έχει υποθέσεις πάντα σοβαρές,
κι όταν το φέρει ο λόγος για γυναίκα
έχει και λίγο αρχές αριστερές.

(Μα σαν ακούει τη λέξη "μπολσεβίκοι"
σηκώνονταί του οι τρίχες από φρίκη).

Στην αρετή του πάντα είναι ρολόι
και για το σπίτι κάνει σαν τρελός,
γιατί έτσι κάνουν οι άνθρωποι από σόι,
γιατί έτσι κάνει ο κόσμος ο καλός.

Μα κάποτε τον ζώνουν κι οι διαβόλοι
κι η μάνα μου -να φύγει η γρουσουζιά-
παίρνει από του μπαμπά το πορτοφόλι
κι ανάβει ένα κερί στην Παναγιά:

"-- Συ πού' σαι απ' τους αγίους όλους πρώτη
στον ίσιο δρόμο φέρ' τον Παναγιώτη!"

Την Κυριακή σα βγούμε για σεργιάνι,
μπράτσο ο μπαμπάς τη μάνα μου κρατά~
δίνει δεκάρες κι εύχουνται οι ζητιάνοι,
κι ο κόσμος ο καλός μάς χαιρετά!


Πάνω στην ξύλινη έδρα καθισμένοι, 
μια γνώμη, μια καρδιά ευχαριστημένη,-
τρεις ομοιόμορφοι, ήσυχοι ανθρωπάκοι
κι ο εισαγγελέας, με Φαίρμπανξ μουστακάκι!

'Ενας εργάτης κάθεται στον μπάγκο,
από ένα σπάγγο κρέμεται ο Χριστός
κι απ' το Χριστό κρεμιέται, δίχως σπάγγο,
το Καθεστώς!

"Εσύ είσουν αρχηγός στην απεργία;"
"Αυτό για μένα θα είτανε τιμή".
"Και τι σας φταίει το Κράτος κι η Θρησκεία";
"Βοηθούν όσους μας κλέβουν το ψωμί"!

Ο πρόεδρος είναι μάνα στη δουλειά του
κι είναι αυστηρός στα ήθη και στους τρόπους,
κοιτάει το νόμο μέσα απ' τα γιαλιά του
και μέσα από το νόμο τους ανθρώπους.

"Δυο χρόνια φυλακή και δυο εξορία"!
Και τον ακούει ο εργάτης καθιστός,
κλαίει μια γριούλα με ήμερη πικρία,
μειδιά κάτου απ' τη σκόνη του ο Χριστός,

Πάνω στην ξύλινη έδρα καθισμένοι,
μια γνώμη, μια καρδιά ευχαριστημένη,
δικάζουνε τον κλέφτη, τον αλήτη
κι απέ παίρνουν το τραμ και πάνε σπίτι.

Τρων και μιλάν για το 'Αδικο με πάθος,
διδάσκουν τα παιδιά τους ηθική,
βέβαιοι αυτοί πως είναι κατά βάθος,
πιο τίμιοι απ' όσους κλειούν στη φυλακή.


Τα σπίτια μου, τα ζα μου, τα παιδιά μου,
νά'ναι καλά κι ο πόλεμος ας βράζει,-
αφού σου καίω καντήλι μ' έξοδά μου,
πως πίνω ξένο αίμα τι πειράζει;

Πληρώνω στην πατρίδα μου για νά'χει
κανόνια και στρατό, καλά και δίκια
και για όσους σακατεύονται στη μάχη,
πληρώνω κι αγοράζουν δεκανίκια.

Θεέ μου, εσύ που παίρνεις δίχως κόπο
της χήρας της φτωχής τον οβολό
δόσε να ζήσω ανέγνοι, κάποιο τρόπο.

Και πάστρεψε τον άγιο μας τον τόπο
από καθένα ανήσυχο μυαλό.

Για το φτωχό, καθένας μας το ξαίρει,
η σκέψη είναι επικίντυνο μαχαίρι.


Στην άκρια της οδού λιτό κι απέριττο
το καφενείο του σύντροφου Μπαγιώρη.
Τη μοναξιά του θέρμαινε η συζήτηση
σαν ούρλιαζε στο δρόμο το αγριοβόρι.
 
Μες στου γκαζιού τη λάμψη την ωχρόλευκη
σκυφτός το «Ριζοσπάστη» ένας διαβάζει,
πεντέξη εργάτες τον ακούν αμίλητοι
κι ο γέρο καφετζής αναστενάζει.
 
Εκεί ο καφές, μισό φράγκο φτηνότερος,
συγκέντρωνε εραστές του κάθε Ωραίου,
εκεί ήταν η διεύθυνση κι η σύνταξη
του φύλλου μας του «Επαναστατικού Δικαίου».
 
Όμως μια μέρα που είχαμε συγκέντρωση
ενάντια στη λευκή τρομοκρατία,
κάποιος σπιούνος, μάθαμε, μας πρόδωσε
και μπήκε να μας πιάσει η αστυνομία
 
Κάποιοι βρεθήκαν έτοιμοι και τράβηξαν
γενναίοι σε φυλακές και σ’ εξορίες
και κάποιοι, από μια σύμπτωση σωτήρια,
σκεπτικιστές –αλλάξαν θεωρίες.
 
Βέβαια με χιούμορ τούτοι θ’ αναφέρουνε
συχνά το καφενείο του κυρ Μπαγιώρη,
πήραν πτυχίο και κάποιοι πολιτεύουνται
στις επαρχίες, γιατροί και δικηγόροι
 
Κι οι άλλοι; Μα γι’ αυτούς ας μη μιλήσουμε.
Κι ο σύντροφος που ζούσαμε μαζί του
βαρέθη να προσμένει –τι να πρόσμενε;
και πούλησε κι αυτός το μαγαζί του.



 
Μέτρια ζωή, που ρεύεις και ξοδεύεσαι
σ’ επιτυχίες μικρές και δίχως έννοια,
πραγματοποιώντας όλα σου τα ινδάλματα,
τα κάνεις όλα αισχρά και τιποτένια.
 
Δραματική η πνοή της μετριότητας,
η σταδιοδρομία, το σκαλοπάτι,
γίνεται το ύψος ζήτημα οριζόντιο
και χάνεις τ’ όραμά σου από το μάτι.
 
Η σκάλα είναι γελοίο κατασκεύασμα
που σου μετράει το ύψος κατά δόσεις,
να κατρακυλιστείς μέσα στα βάραθρα,
παρά στη μετριότητα να ενδόσεις.


Κι όμως το τελευταίο δάκρυ μου
δε θα το φυλάξω για τους φίλους που έφυγαν
ούτε για τα παιδιά που τα θερίζει η πείνα
και η απορία.

Ούτε για τους αυτόχειρες
κι αυτούς που ξέρουν πότε θα ‘ρθει
η αμετάκλητη στιγμή.

Αλλά γι’ αυτούς
που ζωντανοί μα αγέννητοι
δε συναντήθηκαν ποτέ με τη ζωή.


Και τα βουνά θα λυπηθούνε…
 
…Και τα βουνά θα λυπηθούνε θα σκοτεινιάσουνε σαν ακουστεί
της φυλακής, της φυλακής το βογγητό.
Στις φυλακές τους βασανίζουνε, δεν ακούτε; Οι ώρες
της φυλακής οι ώρες είναι πριόνια, είναι καρφιά
μέσα οι σταυρωμένες, οι σταυρωμένοι,
μηδέ ο ύπνος δεν πάει κοντά,
εγώ κόλλησα κοντά-κοντά, εγώ είδα,
τα μάτια μου είδανε μαρτύρια
κι ακόμα τα μαρτύρια βλέπουνε,
αλλού ανοίγουνε, αλλού βλέπουνε
πίσω με κρατούνε όσα είδα, εγώ είμαι που είδα, είδα
τα παιδεμένα και τα μέτρησα, κορμιά, κορμιά…


Είναι βέβαιο ότι χρηματοδότησε
πολλούς αγώνες ράκμπυ.
Το όνομα θρύλος Αλ-Καπόνε
το τί εισπράξεις έκανε
	εν λέγεται.
Όλα τα αυτοκίνητα του Φορντ
στον παλιό λιθόστρωτο δρόμο
στο τεραίν μπι-και μπι τα κλάξον.

Οι δουλειές πήγαιναν καλά
τεραίν με φουσκωμένους ώμους
τ’ αγόρια του παίζανε
τ’ απογεύματα και είσπραττε
τα τίκετς στο Σικάγο.

Τον γνώριζαν όλοι με το ρεπούμπλικα
στην πρώτη γραμμή
βουνό τα λεφτά
οι γκόμενες τ’ αμάξια.

Μα ποιος χωρίς να το καταλάβει
του έκοψε τα ποτά
«ποτά» φώναζαν στα τεραίν
«ποτά» στου Αλ-Καπόνε
	τα παιδιά.
Τίποτα ούτε ένα μπαμ-
σαμπάνιας δεν ακούγετο
ένα άδειο μπουκάλι στα γήπεδα
ένα άδειο μπουκάλι στα μπαρ
ένα άδειο μπουκάλι καμπανίτη.
«Στα πολυβόλα» φώναξε σ’ όλο το Ράκμπυ
«στα πολυβόλα για ποτά Αμερικάνοι».

Ο Αλ-Καπόνε όνομα
δεν ακουγότανε
λαθραία ζήτησε
τίποτε
μάχες άρχισε
τίποτα
μέχρις που ήρθε κρίσις στη χώρα.

Στο τέλος μπροστά στο σινεμά
τον σκότωσαν
κι’ όλο το ράκμπυ
έπεσε σωρός για τελευταία φορά
σ’ ένα τεραίν με φουσκωμένους ώμους
ένα σωρό-βουνό-μελίσσι.


Έρημο και δίχως φως, σαν πράγμα πες πιο πολύ
και από πεταμένο στο πεζοδρόμιο, ανάμεσα
σε άδεια κουτιά μπύρας και σε προφυλακτικά,
χαράζει το πρωί· το πρωί τούτο, το κυριακάτικο,
που ενώ όλοι κοιμούνται ή χουζουρεύουνε,
ο εδημεριδοπώλης χώνει κάτω από τις πόρτες
τις πρόστυχες ειδήσεις της ημέρας.


Και τώρα είμαι η σταγόνα του νερού,
αιώνες κι αιώνες πέφτω πάνω στο μάρμαρο,
ό,τι λέω έχει ήδη από άλλους λεχθεί,
το επαναλαμβάνω και το επαναλαμβάνω συνέχεια.
Να να τρυπήσω τη μάζα μια μέρας είναι το πεπρωμένο μου
και όχι να είμαι το αποτύπωμα, η τομή, το στίγμα,
λέξεις γνωστές σε όλους και κοινολεκτούμενες,
αλλά αυτό που έχει δραπετεύσει από την πέτρα:
άπειρος, διςσπαρμένος, ανέφικτος.


Πιστεύω στη ζωή με τη χθόνια μορφή της,
την απτή, την αορίστως στρογγυλή,
που μοιάζει λιγότερο σφαιρική στους πόλους της,
και σ’ όλα τα μέρη της είναι γεμάτη ορίζοντες.

Πιστεύω στα σύννεφα, στις σελίδες τους
τις καθαρογραμμένες,
και στα δέντρα, ιδίως το φθινόπωρο.
(Μερικές φορές πιστεύω ότι κι εγώ είμαι δέντρο.)

Πιστεύω στη ζωή και στο χώμα της,
ως χάρη ή ως κατάρα.
– Η μεγαλύτερή μου επιθυμία που ήτανε να γεννηθώ
ολοένα μεγαλώνει, μεγαλώνει.

Πιστεύω στη λοίσθια αμφιβολία του Θεού,
παναπεί πιστεύω ότι δεν πιστεύω,
μολονότι τις νύχτες, ολομόναχος όντας,
ρωτάω και τις πέτρες,
και δεν είμαι άθεος καθόλου για τίποτα
παρά μόνο σε ό,τι αφορά τον θάνατο.


Η λέξη που επανέρχεται , πολλαπλασιασμένη, ενθαρρημένη
 και ίδια,
τρέμοντας, απορώντας απ’ την άγνωστη πάντα σημασία της,
σαν το λεπτότατο νεύρο που διαρκώς σκιρτά και τινάζεται
κάτω απ’ το μάτι την όμορφης γυναίκας, ενώ οι βλεφαρίδες
μακριές κι αγκαθωτές στυλώνονται στο αόρατο για να
 εμποδίσουν
μια κίνηση πιο πέρα. Τότε ακούγεται στην πόρτα του κήπου
η φωνή του νεαρού γαλατά. Τα πάντα γίνονται πάλι φυσικά,
 λυπημένα,
σαν άξαφνα η σκιά τους, που απλωνόταν άνετα στον αέρα,
να μίκρυνε, να πύκνωσε, σκοτεινή, στενεμένη, κολλημένη
στο μετάλλινο τοίχωμα, στο μέσα μέρος του άδειου
 χρηματοκιβωτίου.


Δια βίου μάθηση του έρωτα 
Καθημερινή αλλαγή δεδομένων
Πότε ψηλός με μαύρο κοστούμι
Σε επίσημο δείπνο με τον Θεό
Πότε ρακένδυτος και ξυπόλητος
Σε ροκ συναυλία με τον διάβολο
Άλλοτε με εξάρσεις αισιοδοξίας
Σκαρφαλώνει στην πλάτη του ήλιου
Άλλοτε καταθλιπτικός κι αμίλητος
Βυθίζεται στα λαγούμια της νύχτας
Ή πηγαίνει διακοπές τον Αύγουστο
Πίνοντας όλο το νερό του Αιγαίου
Ή νοικιάζει ημιυπόγειο στην Αθήνα
Ρουφώντας αποτσίγαρα μοναξιάς
Κάποιες φορές μπαίνει σε λιμουζίνα
Παραβιάζοντας το κόκκινο φανάρι
Κάποιες άλλες ξεκινάει με τα πόδια
Και φτάνει στην άβυσσο χαράματα.

Ο έρωτας χωρίς προσθήκη ζάχαρης
Είναι αυτός που είναι για τον καθένα.


Τα πρωινά των χαμένων μας χρόνων,
τα τραπεζάκια στη σκιά του φθινοπωριάτικου ήλιου,
τους συντρόφους που έφυγαν και γύρισαν, τους συντρόφους
που πια δεν θα γυρίσουν – αυτά όλα με χαρά τα σκεφτόμουν.

Γιατί η μέρα τούτη του Σεπτέμβρη λάμπει
στις βιτρίνες τόσο σαγηνευτικά και σε ώρες ίδιες
με τότε, κι ενώ οι ώρες οι παλιές αργά κυλούν
και ειρηνικά μέσα στον χρόνο·

το πλήθος είναι το ίδιο στα χρυσά πεζοδρόμια,
μόνο το γκρίζο και το βιολετί αλλάζουν τώρα
και γίνονται πράσινο και κόκκινο χάριν της μόδας,
ο δε ρυθμός των βημάτων είναι αργός, χαρούμενος
 και αμιγώς επαρχιακός



Πίστεψες πως ήταν η βροχή
αλλά ήταν τα βήματα των πουλιών
στη σιδερένια καταπακτή της ταράτσας.
Πίστεψες πως ήταν ο άντρας σου
πίσω απ’ την πόρτα,
αλλά ήταν ο βήχας του που ακούστηκε
από τον άλλο κόσμο.
Πίστεψες πως ήταν επίπληξη θεϊκή,
αλλά ήταν η φωνή του εκφωνητή
στη τηλεόραση.
Τώρα βυθισμένη στην πολυθρόνα σου,
64 χρόνων, σαν από θαύμα, σταδιακά
μεταμορφώνεσαι:
γίνεσαι πάλι νήπιο, γίνεσαι παιδούλα,
κόρη που δίνει αίγλη στο χορό,
γυναίκα ετοιμόγεννη στην Κατοχή,
(με την κοιλιά στο στόμα να περιμένεις
τον αγνοούμενο άντρα σου) ,
μάνα φυλακισμένη
μες στο χρόνο
στην κουζίνα
στη συνήθεια.
Και ούτε που ακούς της εγγονής
γλυκόηχο το κλάμα
ούτε του τηλεφώνου το κουδούνισμα
― τον ακριβό χαιρετισμό
καθώς ανάλαφρη πετάς και χάνεσαι
με τα φτερά του νυφικού σου
στο σκοτάδι.


Κάνε να πέσω σε ύπνο βαθύ/ όχι ύπνο απλό/ λήθαργο. Να μην ξυπνήσω ξανά εγώ/ να ξημερώσει και να γενώ/ πουλάκι/ απροσάρμοστο στις ροές του ανέμου/ απροβλημάτιστο για το φαί και το νερό/ τον ύπνο και την αγάπη.

Κάνε να πέσω σε ύπνο βαθύ/ όχι ύπνο απλό/ λήθαργο. Και να σαι δίπλα μου, στο προσκέφαλο, στον πυρετό που με λούζει/ σαν μάνα να ξαγρυπνήσεις για το παιδί σου/ να μ’ αγκαλιάζεις και να με φιλάς/ στο μέτωπο όλη νύχτα./ Να με κοιτάς στα κλειστά μου μάτια και να χαμογελάς./ Να μην ξυπνήσω ξανά εγώ/ να ξημερώσει και να γενώ/ το πουλάκι που γύρευα.


Στις αβοήθητες νύχτες η ψυχή
όταν κανείς δεν την προσέχει
κατηφορίζει στη θάλασσα θροΐζοντας
μια πεταλούδα γεννημένη απ’ τους αιώνες
μαζεύει άστρα με την απόχη της
επιστρέφοντας τα σκορπίζει
στις εποχές της γης.

Ύστερα σπαραχτικά ερωτηματικά
ο άνεμος μες στα κλωνάρια.


Πετροχελίδονο με φτερά ανοιγμένα διάπλατα που γυροφέρνει το σπίτι και φωνάζει τη χαρά του. Έτσι είναι και η καρδιά.

 Αποξηραίνει το αστροπελέκι. Σπέρνει στον ξάστερο ουρανό. Το χώμα σαν αγγίξει, σκίζεται, σκίζεται.

 Η ατάκα του — το χελιδόνι. Δεν γουστάρει οικειότητες. Τί αξίζει δαντέλα για περιλαίμιο;

 Το διάλειμμά του είναι μι’ ανάπαυλα στην πλέον ερεβώδη γούβα μέσα. Κανένας δεν περνάει πιο στενόχωρα από τούτο.

 Στο φέγγος το μακρύ τού θέρους ξαμολιέται μέσ’ απ’ τις περσίδες τού μεσονυκτίου  και ψαλιδίζει τα σκοτάδια.

 Δεν είναι μάτια να το συγκρατήσουνε. Φωνάζει, και τούτη είν’ απλώς όλη κι όλη η παρουσία του. Λεπτόκαννο ντουφέκι θαν το ρίξει καταγής. Έτσι είναι και η καρδιά.

Ήταν τα χρόνια εκείνα οπού
στα χαντάκια
λίγες μόλις μέρες
έπειτα από τη βροχή
έρχονταν πεταλούδες πάλλευκες
και ξεδιψάγανε
μέσα από τη λεία λάσπη
που τη χαράκωναν κάτι νήματα νερού.

Πλησίαζα κρυφά τότε και
μεταξύ αντίχειρα και δείκτη του χεριού μου
φυλάκιζα τα δυό φτερά τους.
Τους μίλαγα χαμηλόφωνα
και τους έλεγα ότι ήμουν ο δήμιός τους.
Πώς έτρεμαν!
Μα κι εγώ όταν τις άφηνα ελεύθερες
έτρεμα.
Μετά
φθονώντας τες
παρακολουθούσα τις μικρές τους πτήσεις
να λειώνουν ανάμεσα στο γαλάζιο του αέρα
και στον ήλιο.

Να γυρνούσα τουλάχιστον
μ’ έναν στίχο στο σπίτι
διάφορο στην άκαρπη αναζήτησή σου∙

στον αχθοφόρο φιλοδώρημα απ’ τον ταξιδευτή.

Τη σκάλα όμως πάλι άπραγος θ’ ανέβω.
Από την αρμαθιά λείπει της θύρας το κλειδί
– στο κεφαλόσκαλο η αγρύπνια φριχτή δοκιμασία.
Ό,τι με παρηγορεί και στέκω όρθιος
είναι η μοναξιά που ζει η φύση
απόψε στην αστροφεγγιά και πάντα στο λυκόφως.

Πού το κρησφύγετό σου
να ’ρθώ να πυρπολήσω την αυλή 
τους στίχους που μου έταξες να πάρω

όταν συνθηκολόγησα μπρος στην εικόνα σου
και ομολόγησα την πλήρη υποταγή.


Δεν έχουμε γλώσσα για τα τέλη,
για την πτώση του έρωτα,
για τους συμπαγείς της αγωνίας λαβύρινθους,
για το φιμωμένο σκάνδαλο
των αμετακλήτων καθιζήσεων.

Πώς να το πεις σε όποιον μας εγκαταλείπει
ή σε όποιον εμείς εγκαταλείπουμε
που η πρόσθεση επί πλέον απουσίας στην απουσία
είναι των ονομάτων όλων πνιγμός
και ανέγερση τειχών
γύρω από την κάθε εικόνα;

Και πώς να κάνεις σινιάλο σ’ οποίον πεθαίνει,
όταν όλες οι χειρονομίες έχουνε πια ξεραθεί,
οι αποστάσεις συγχέονται σ’ ένα χάος απρόβλεπτο,
όσα είναι δίπλα σου καταρρέουν σαν άρρωστα πουλιά
και του πόνου το στέλεχος
σπάει σαν του σακατεμένου αργαλειού
τη σαΐτα;

Ή πώς να μιλήσει ο καθείς στον εαυτό του
όταν τίποτα, όταν κανένας πια δεν μιλάει,
όταν τ’ αστέρια και τα πρόσωπα
είναι εκκρίσεις ουδέτερες
σ’ έναν κόσμο μέσα που έχει χάσει
τη μνήμη του πως είναι κόσμος;

Ίσως μια γλώσσα για τα τέλη
ν’ απαιτεί την πλήρη κατάργηση των άλλων γλωσσών,
την ατάραχη σύνθεση
των καμένων γαιών.

Ή ίσως και να δημιουργεί μια ομιλία με διάκενα,
που επανενώνει τους ελάχιστους χώρους
τους διάσπαρτους μεταξύ σιωπής και λόγου
με τα άγνωστα και άνευ ορέξεων σωματίδια
που μόνον εκεί διαλαλούν
την έσχατη ισοδυναμία
της εγκατάλειψης με το συναπάντημα.


Κάθεται στο σκαλοπάτι
και χτενίζει τα μακριά λευκά μαλλιά της
αντικρίζοντας ένα κορίτσι βυθισμένο στο όνειρο
να επιστρέφει εαυτό
ενοφθαλμίζοντας τον ουρανό
στη σταύρωση Ψυχών
μεμακρυσμένων σε πολική μοναξιά
"το πιο τίμιο, τη μορφή τους''

Σ’ αναγνωρίζω σιωπηλή την πέτρα
πάσχοντας την απόγνωση
που είναι επίκληση σε κάτι αθάνατο
να συμπληρώνεις τη λέξη στο παλιό
υπομένοντας στον πυρήνα της 
τη ζωή που προσπαθώ


Στα σούρουπα τα παραιτημένα,
δηλαδή τα οριστικώς παραιτημένα,
μακριά πλέον από αντικατοπτρισμούς και άγχη,
σαν άνθρωπος άνευ γνώσεως και με ψυχή χίλια κομμάτια,
και τελείως γυμνωμένος σαν αυτόχειρας,
κάνω ό,τι κάνει όποιος εγνώρισε την παιδική ηλικία.
Όπερ σημαίνει:  να μου φωνάζει πως είναι μεγάλη η σαφήνεια.

Ζω – την ελπίδα βδελυσσόμενος,
και παρ’ όλο που δεν πάει καιρός πολύς
απ’ όταν διεκδίκησα τον θάνατο με δέκα και τόνο,
απλώνω τη φτώχεια μου,
την τόσο εξωπραγματική μου φτώχεια όσο κι εγώ ο ίδιος,
επάνω στα κοινόκτητα πράγματα που μου είναι όλα ξένα.
Και η πίστη μου,
η εδραιωμένη και διάτρητη πίστη μου,
ολοένα λιγοστεύει, ολοένα λιγοστεύει.

Στην παραλία δεν υπάρχουν χρώματα
όποτε είναι έντονο το φως ισούται
με την απουσία σου διότι
κάθε παρουσία είναι μια λησμονημένη και αναίμακτη
μοναξιά που έχεις αποκτήσει
Οι λέξεις έχουνε την τύχη των χρωμάτων
Ξαπλωτός ανάσκελα στην άμμο
μιλάς αλλιώς και αλλιώς
με τα χέρια σου πλεγμένα πίσω απ’ το κεφάλι
και με τις λέξεις να τραβούν ψηλά
και ποιός να τις ακολουθήσει
ενώ μπρούμυτα με τα χέρια κάτω απ’ το πηγούνι
οι λέξεις σπάνια κατεβαίνουν
και ποιός να τις συνδέσει μεταξύ τους
που μοιάζει πιο καλό ν’ ακούνε
δύο
το σώμα σου κι εσύ
μα έλα που
χωρίς παρέμβαση ο ήχος
είναι μάγμα είναι θάλασσα
κι ούτ’ έχει νόημα ν’ ακούς
Η θάλασσα είναι διακριτική ο ήλιος
γαλήνιος
και ο οριζόντιος κόσμος δεν διαθέτει ποιότητα
Η ουσία
είναι ουσία αδιάφορη
προηγείται
η ποιότητα ανισότητα


Τρόμος πιάνει τους στρατιώτες όταν περνά
δίπλα τους ένα απ’ της σκακιέρας τ' άλογα.

Το ζεύγος το βασιλικό, πύργοι, τρελοί και ιππείς,
καθένας, πλην των στρατιωτών, είναι και σκακιστής.

Είτε όμως είσαι σκακιστής είτε στρατιώτης, το ίδιο
θα λάβεις, αργά ή γρήγορα, μερίδιο:

αγχόνη, γκιλοτίνα, πυρά,
θάνατο από φυσικά αίτια.


Ο χρόνος είναι το ρολόι που λέει λάθος την ώρα,
το παρελθόν που πρόκειται εκ νέου να λάβει χώρα.


Φύρερ Πογκλάβνικ απαράμιλλε στην ιταμότητα Ντούτσε
 Κοντουκατόρ Καουντίλιο
θεριά από τσιγαρόχαρτο που φάγατε
 μηδέν ασυνήθιστο
με βουλιμία μεγάλης αμαξοστοιχίας
αν και αγνοούσατε συλλήβδην την ταχύτητα
 σκυλόδοντα της Ιστορίας
τενεκέδες από μιλιταριστικά /ας πω κ’ εγώ την ψευτολέξη/
 απωθημένα
 ο θάνατος ωστόσο σας απαλαίνει
με παράσημα-λειχήνες απάνω στο στήθος σας από Στραβίνσκυ
 διωγμένους από έμορφους στίχους και παρηχήσεις
με λάθη παχύδερμα καρφωμένα στην παρεγκεφαλίδα σας
 κι ωστόσο μοιραζόσαστε την ανυπαρξία
με άλαλον Ιησού με Βούδδα με Σωκράτη με όλους
 τους ακράτητους πεθαμένους
ψηλαφώντας ανήξερα μάρμαρα στα γιγαντόσωμα.
 Η μουσική σας υπήρξε υδροπλάνο
νεκρώσιμη ακρίδα οπού ασθμαίνει ακόμη
 στα μετεωρολογικά δελτία.
Σοπράνο η φιλοδοξία στο σημαιοστόλιστο σεργιάνι.
Σήμερα είναι ήδη χτες του πληχτικού σας μέλλοντος
 ναυτίλος η ενόραση και οι τένοντες
τα ανατομικά πεντάγραμμα του αρθριτικού μου απείρου.



Είναι βαθιά μεσάνυχτα, γλυκιά
Σελήνη στα μεσούρανα εκαρφώθη.
Είναι η καρδιά μου, που άφησαν οι πόθοι,
Μια γλύκα θηλυκιά.

Είναι βαθιά σιωπή· ο ηδονικός
Κάματος αναπαύει πια τα γύρω,
Χαϊδευτικά με αγγίζει όλο το μύρο
Κι η ζέστα της σαρκός.

Ψυχή μου, αλήθεια; κι όπως προχωρώ
Δε με βαραίνει φόβος, σκέψη ολίγη;
Ω! ας μη μιλούμε κι έχουμε διαφύγει
Τον άγρυπνο φρουρό.

Στην τρυφερότη που έπνευσε, ξανά
Κρυφαναθρώσκει ολόβαθα η ορμή μου,
Κι απ' τη θερμότη εθάρρεψε η ψυχή μου
Και μέλπει σιγανά:

«Γλυκιά που είν' όλα εκεί! σε μυστική
συνένωση, να λέμε και να λέμε,
με το χρυσό σου αγκίστρι ψάρεψέ με,
σελήνη ερωτική».

Είναι βαθιά μεσάνυχτα, γλυκιά
Η πλάση απ' την αγάπη αποκαρώθη.
Ζητά η καρδιά, που σίμωσαν οι πόθοι,
Μια ζέστα θηλυκιά.


Είναι βαθιά μεσάνυχτα, γλυκιά
Σελήνη στα μεσούρανα εκαρφώθη.
Είναι η καρδιά μου, που άφησαν οι πόθοι,
Μια γλύκα θηλυκιά.

Είναι βαθιά σιωπή· ο ηδονικός
Κάματος αναπαύει πια τα γύρω,
Χαϊδευτικά με αγγίζει όλο το μύρο
Κι η ζέστα της σαρκός.

Ψυχή μου, αλήθεια; κι όπως προχωρώ
Δε με βαραίνει φόβος, σκέψη ολίγη;
Ω! ας μη μιλούμε κι έχουμε διαφύγει
Τον άγρυπνο φρουρό.

Στην τρυφερότη που έπνευσε, ξανά
Κρυφαναθρώσκει ολόβαθα η ορμή μου,
Κι απ' τη θερμότη εθάρρεψε η ψυχή μου
Και μέλπει σιγανά:

«Γλυκιά που είν' όλα εκεί! σε μυστική
συνένωση, να λέμε και να λέμε,
με το χρυσό σου αγκίστρι ψάρεψέ με,
σελήνη ερωτική».

Είναι βαθιά μεσάνυχτα, γλυκιά
Η πλάση απ' την αγάπη αποκαρώθη.
Ζητά η καρδιά, που σίμωσαν οι πόθοι,
Μια ζέστα θηλυκιά.
Ποιήματα του Τίτου Πατρίκιου 
(από τη συλλογή "Μαθητεία 1952-1962", Πρίσμα, 1978)
Από την ενότητα "Χρόνια της πέτρας": 
Βορεινή πύλη, Προσχέδια για τη Μακρόνησο, Γράμματα μετάνοιας, 'Ισως ένα ποτάμι, Φάση μιας μάχης, Δυο άνθρωποι, Αμετάθετο όραμα, Στάσεις 
Από την ενότητα "Χρόνια της ασφάλτου": 
Επιστροφή ενός εξόριστου, Τα λόγια, Η πόλη που γεννήθηκα 
Από την ενότητα "Αντιδικίες" 
Τέλος μιας ηλικίας, Μπαλλάντα ενός μικρού γραφειοκράτη, 
Από την ενότητα "Οι ρίζες κι η βροχή" 
Οφειλή, Μπροστά στους νεκρούς 
Από την ενότητα "Το δάσος και τα δέντρα" (στον Κώστα Κουλουφάκο): 
Πορεία 
  
 

Βορεινή πύλη

'Ισως από την πρώτη μέρα να μην το 'ξερες 
πως η θητεία τούτη δε θα τέλειωνε ποτέ. 
Το δέχτηκες, όταν στα μαύρα χρόνια απάνω, 
φάνηκε καθαρά πως άλλα, πιο μαύρα, θα σωριάζονταν. 
Αυτό το ελάχιστο φλούδι της ζωής σου που συνεχώς μεταβαλόταν 
ανάμεσα σ' εξωτερικές πιέσεις κι αντίδραση προσωπική, 
είχε αποχτήσει πια κάποια συνείδηση, και διάλεγε. 
'Ετσι κι αν άλλαζες τοποθεσίες, περιβολή και ιδιότητες, 
κι αν γύρναγε ασταμάτητα ο τροχός προσώπων που βουλιάζαν 
σε σκιές, σκιών που λευτερώνονταν σε πρόσωπα, 
πάντα σε κάποια πύλη βορεινή ξαγρύπναγες σκοπός 
ενάντια στο θάνατο με τ' όρθιο τρίχωμα που ορμούσε απ' έξω 
στον άθλιο θάνατο που ξεπετιόταν από μέσα μας 
στο θάνατο τον πιο πικρό που λούφαζε στις καρδιές κάποιων 
      συντρόφων, 
εκεί και συ ένας φαντάρος όμοιος με τους άλλους. Μόνο 
που αντί για κάνα ξεροκόμματο, άλεθες μες στα δόνιτα 
σκόρπιους στίχους, μην τύχει και λίγο ξεχαστείς 
μην τύχει μια στιγμή και σε νικήσει ο φόβος, η κούραση, ο ύπνος, 
μέσα στις ανελέητες ώρες της νυχτερινής σου βάρδιας. 
 

Προσχέδια για τη Μακρόνησο

Ι 
Με το μελτέμι σου που δυναμώνει τη νύχτα 
με τη νύχτα σου που δυναμώνει τη σιωπή 
και μ' ένα συρματόπλεγμα τριγύρω στην καρδιά σου

Νησί που κανείς σεισμός 
δε θα σε καταπιεί 
μακρύ σαν πέτρινη μαγνητική βελόνη 
να δείχνεις το βοριά και το νότο 
της πορείας μας 
της ιστορίας 
του χρόνου

Κ' η θάλασσα κυλάει και φεύγει 
κυλάει και φεύγει 
δεν τ' αντέχει αυτά τα βράχια 
κυλάει και φεύγει

ΙΙ 
ΒΕΤΟ, ΑΕΤΟ, ΓΕΤΟ, ΣΦΑ, το Γάμμα Κέντρο 
απ' την κορφή ως τα νύχια πέτρα 
τ' αντίσκηνα σα σβώλοι λάσπη 
ένα κομμάτι λάσπη οι άνθρωποι 
τρεμόσβηνε η ψυχή γινόταν χώμα 
φασματικές λάμπες κόβανε τα πρόσωπα 
φωτίζοντας μάτια τρελλών 
στόματα που ξεχύναν έντομα 
κι ο άνεμος με τις χοντρές αρβύλες του βασανιστή 
μαστίγωνε το άγριο βουνό με τη ζωστήρα του.

ΙΙΙ 
Πηχτά σκουλήκια των στρατιωτικών αποχωρητήριων 
από τους βόθρους γιγάντια ποντίκια 
όλη τη νύχτα σκάβουν την κουραμάνα τους γυλιούς 
γλυστρούν πάνω στα πρόσωπα 
το φαγωμένο πρόσωπο μιας γάτας. 
Κουρνιάζει σαν κοράκι η μέρα στο βουνό 
και πέφτει η νύχτα που οι φαντάροι αυνανίζονται 
νύχτα με τα περίπολα τα κινητά ουραία. 
Πίσω απ' τα αποχωρητήρια 
δυο ασελγούσαν μες στο φεγγαρόφωτο 
ο ένας είχε γυναίκα και παιδιά. 
Κι ένας Σκαρβέλας 
χώνοντας τη σάπια μούρη του στον ύπνο μου 
να δει αν τραγουδάω.

ΙV 
Κυλιόνταν στους λασπόδρομους οι μεθυσμένοι 
ο γερο-αντάρτης τραγουδούσε μες σε λυγμούς και σάλια 
"Εμπρός ΕΛΑΣ για την Ελλάδα" 
ώσπου τον έπιασαν οι αλφαμίτες. 
Ο Σοφιανός σερνόταν δίπλα μου 
βρωμοκοπώντας ούζο φωνάζοντας στον άδειο θάλαμο 
"Εγώ είμαι χαφιές έγινα χαφιές 
για μια σαρανταοχτάωρη άδεια 
διώξε με από κοντά σου, διώξε με". 
Κ' εγώ τον κράταγα απ' το κούτελο 
για να ξεράσει.

V 
'Ετσι έμαθα πόσο βαρειά είναι η άμμος 
πόσο σκληρή είναι η πέτρα που δε σπάει 
πως ξερριζώνονται τα σκοίνα κ' οι αφάνες. 
Η άμμος έμεινε για πάντα μες στο στόμα μου 
η πέτρα για πάντα στην καρδιά μου 
τ' αγκάθια μείναν για πάντα καρφωμένα μες στα νύχια μου. 
 

Γράμματα μετάνοιας

Οταν του ζήτησε ο στρατιώτης Ακριβόπουλος 
Γεώργιος, χωρίον Κέδρος Θεσσαλίας, 
να γράψει για λογαριασμό του 
γράμματα μετανοίας στο χωριό, τινάχτηκε. 
Κι ο στρατιώτης Ακριβόπουλος Γεώργιος, 
παλιός κατάδικος σε θάνατο, πρόωρα γερασμένος 
από έξη χρόνια στο βουνό, με τη μισή του φαμέλια 
ξεκληρισμένη, του 'πε κλαίγοντας: 
"Εσύ θα μπόραγες να τ' αλαφρώσεις λίγο". 
Τότε, 
πρώτη φορά κατάλαβε, 
τι σήμαινε ήττα του κινήματος. 
 

'Ισως ένα ποτάμι

Μ' άρπαξε από τ' αμπέχωνο πάνω στα πυρωμένα βράχια. 
 Τα ποτάμια στέρεψαν" μου φώναξε "στέρεψαν οι πηγές. 
Ακόμα κ' οι αγέρηδες χάσανε το δρόμο". 
Την άλλη μέρα μου ψιθύρισε στην αγγαρεία: 
 'Ισως υπάρχει πάντα μες στα χέρια μας ένα ποτάμι". 
Είταν η εποχή της πέτρας και της δίψας. 
Πολλοί τρελλαίνονταν. Πολλοί προδίνανε τη μάνα τους 
για μια γουλιά νερό. 'Οταν τον πήρανε 
πρόφτασε να μου πει: "Οι αγέρηδες χάνουνε το δρόμο 
όταν αφήνουμε το δρόμο μας να χορταριάζει, 
ν' αποκοιμιέται στο πλευρό των χωραφιών". 
 Επειτα ήραν κι άλλες νύχτες κυκλωμένες θάλασσα 
οι ξιφολόγχες χώριζαν τον ύπνο μας στα τέσσερα, στα δέκα. 
Αργότερα πολύ έμαθα πως αυτός, ο τόσο αδύνατος, 
είχε κρατήσει ως το τέλος. 
 

Φάση μιας μάχης

Είμαστε φάτσα με φάτσα 
με τον εχθρό μου. 
‘Ενα γραφείο μονάχα μας χωρίζει 
σα χαράκωμα ή σαν τάφος. 
Πίσω απ’ τις αξιοπρεπείς μας μάσκες 
από πολύ βαθιά ανεβαίνει και μας καίει το μίσος. 
Και να που τούτη τη στιγμή, 
τώρα που παίζεται η ζωή μου, 
ανακαλύπτω στη μορφή του πως 
θα μπορούσα να τον είχα αγαπήσει. 
Να που τούτη τη στιγμή ανακαλύπτει 
στη μορφή μου 
πως θα μπορούσε να με είχε αγαπήσει. 
 

Δυο άνθρωποι

Αν είδες ποτέ στη μέση του δρόμου 
δυο ανθρώπους να τους πηγαίνουν με χειροπέδες 
δεν αποκλείεται ο ένας να είμουν εγώ 
που με ξαναστέλναν εξορία.

Και κείνο το πρωί είχα και σένα 
τόσα όνειρα 
για τη δουλειά που θα ‘βρισκα, 
για έναν περίπατο στα φώτα και την άσφαλτο, 
για λίγο ήλιο... 
Και κείνος 
που ξαφνικά τα σίδερα τον δέσαν στο κορμί μου 
είχε και κείνος χαραγμένα τα όνειρά του 
στο αυστηρό του πρόσωπο. 
(Τον πήρανε χαράματα στις έξη από τη γυναίκα του).

'Οταν βλέπεις στο δρόμο δυο ανθρώπους 
με χειροπέδες 
μη νομίσεις τίποτα περισσότερο 
μη νομίσεις τίποτα λιγότερο.

Δυο άνθρωποι. 
Σαν και σένα. 
 

Αμετάθετο όραμα

Και μ’ όλες τις αναστολές που πήραν τα όνειρά μας 
πάντα θα σκέφτομαι μιαν υψικάμινο, πολύξερη 
με χιλιάδες εργάτες να της καθαρίζουν τα δόντια 
να την ταίζουν σίδερο και κάρβουνο. 
Μιαν υψικάμινο που θα καπνίζει 
όσο δεν καπνίσαμε όλα τα τελευταία χρόνια, 
που δε θα κόβει το τσιγάρο της στα δυο, 
που δε θ’ αφήνει τη λαχτάρα της στη μέση, 
κι όλο θα βγάζει ατσάλι 
να δένονται οι μεγάλες σκαλωσιές 
που παν να φτάσουνε τον ουρανό. 
 

Στάσεις

Από τη στάση μου 
προς τη ζωή 
βγαίνουν 
τα ποιήματά μου.

Μόλις υπάρξουν 
τα ποιήματά μου 
μια στάση μου επιβάλλουν 
αντίκρυ στη ζωή. 
 

Επιστροφή ενός εξόριστου

Σ’ ένα χαράκωμα ζήσαμε χρόνια 
στριμωγμένοι, άγρυπνοι, πάντα έτοιμοι 
γιατί από παντού ερχόταν ο εχθρός. 
Και κάθε μέρα πληθαίναν οι νεκροί. 
‘Αλλοι σκοτώνονταν από τις σφαίρες, 
άλλοι πεθαίναν απ' αρρώστειες, 
άλλοι χάνονταν σε μυστικές αποστολές 
δεν ξανακούγονταν ποτέ. 
Κι όμως είχαμε συνηθίσει. 
Στενός ο χώρος, πολύς ο θάνατος, μεγάλη η πίστη 
οι κινήσεις σχεδόν καθορισμένες 
οι συνομιλίες χαμηλόφωνες μα προσιτές 
ισοπεδωμένες ανάγκες κι απολαύσεις -

Και τώρα εδώ πώς ξαναρχίζεις; 
Σ’ αυτή την άπλα που σε πνίγει 
εδώ μέσα στο πλήθος που βασιλεύει η μοναξιά 
που οι χειρονομίες είναι απεριόριστες 
και δεν υπάρχει παραλήπτης, 
άοπλος, αβοήθητος, χωρίς το σώμα 
έστω και του νεκρού συντρόφου σου που σε προφύλαγε 
μες στις ατέλειωτες επιθυμίες 
και τους πολύπλοκους κοινωνικούς μηχανισμούς.

Εδώ, στην πόλη αυτή, πώς συνηθίζεις; 
 

Τα λόγια

"Μάνα," της είπα μέσα απ' τα κάγκελα του κρατητήριου, 
"σου 'χω μιλήσει τόσο λίγο... 'Οταν θα βγω...". 
Δίπλα στεκότανε ο χωροφύλακας. 
Αντιμετώπιζα την περίπτωση 
να μην την ξαναδώ ποτέ. 
Σαν έπειτα από χρόνια πήγα σπίτι 
έπεσε μες στην αγκαλιά μου κ' έκλαιγε, 
όμως τα λόγια πάλι βγήκανε φτωχά. 
Και πήρα τα ξυριστικά μου σύνεργα 
να κάνω μπάνιο και να ξυριστώ. 
 

Η πόλη που γεννήθηκα

Αγγίζω τους τοίχους των σπιτιών 
δεν αποκρίνεται κανείς. 
Βρέθηκα σε μια πόλη δίχως όνομα. 
Ψάχνω τον ουρανό να βρω το στίγμα της 
και με τυφλώνουν ρεκλάμες. 
Η πόλη που γεννήθηκα είχε δυο απλές συντεταγμένες. 
Βόρειο πλάτος, αίμα. 
Βόρειο μήκος, θάνατο. 
 

Τέλος μιας ηλικίας

Καθώς διάσχιζε τον κεντρικό διάδρομο με τους καθρέφτες 
-στο τέρμα, λέγαν, είταν το γραφείο του διευθυντή- 
βρέθηκε μονομιάς στα πρόθυρα των γερατειών. 
'Ορμησε τότε προς την έξοδο κινδύνου, βγήκε 
στο πιο ψηλό διάζωμα κι άρχισε να φωνάζει: 
"Διώχτε από μπρος μου το πνιγμένο πρόσωπό της, 
με κυνηγάει σα μέδουσα, οι σάπιες τρύπες του κολλάν απάνω μου, 
βυζαίνουν τα δίκαια όνειρά μου. 
Δεν είναι αυτή η μοίρα μου. Γλυτώστε με. Δεν είναι". 
'Οταν τον πρόλαβαν, είχε περίπου ηρεμήσει. 
'Ηπιε λίγο νερό, μιαν ασπιρίνη, 
του τίναξαν τους ασβέστες απ' τα ρούχα, τις στάχτες από τα μαλλιά... 
Λίγον καιρόν αργότερα 
σβήσαν κ' οι τελευταίες ανυπόταχτες χειρονομίες. 
Είπανε μερικοί πως συμβιβάστηκε, 
άλλοι μιλήσαν για λύσεις πανικού, 
δυο-τρεις επέμεναν πως αναγνώρισε επί τέλους τις ευθύνες του. 
Κανείς δεν έμαθε. 
'Ηρθε η ζωή όπως συνήθως έρχεται και τα σκέπασε όλα. 
 

Μπαλλάντα ενός μικρού γραφειοκράτη

'Ανθρωπος καθώς λεν πολύ συνειδητός. 
'Αλλοτες έλεγε τ' όνομα του Στάλιν 
δυο-τρεις φορές την ώρα. 
Τώρα θυμάται λίγο ξεχασμένο Μαρξ και Λένιν 
μα πιο πολύ κουβέντες 
συγχρόνων ηγετών της μόδας.

'Ανθρωπος καθώς λεν πολύ συνειδητός. 
'Αλλοτε τολμηρός πολύ 
να κριτικάρει τους πιο κάτω. 
Τώρα μιλάει πού και πού 
για κριτική και προς τα πάνω 
και ξεσκονίζει λίγο πιο διακριτικά.

'Ανθρωπος καθώς λεν πολύ συνειδητός. 
'Αλλοτες έτοιμος να καταγγείλει όποιον διαφωνούσε 
χαφιέ, τσιράκι της Ασφάλειας, όργανο της Ιντέλλιτζενς. 
Τώρα, αληθινά αλλαγμένος, 
τον βγάζει μόνο ρεβιζιονιστή, οππορτουνιστή, 
κ' επιεικώς, χαλαρό ηθικά.

'Ανθρωπος πραγματικά συνειδητός 
που τώρα όπως και πριν 
στο κίνημα αφιερώνει 
τη ζωή του ολόκληρη 
έχοντας τη ματιά του προσηλωμένη 
στις πρώτες θέσεις στις εξέδρες. 
 

Οφειλή

Μέσα από τόσο θάνατο που έπεσε και πέφτει, 
πολέμους, εκτελέσεις, δίκες, θάνατο κι άλλο θάνατο 
αρρώστεια, πείνα, τυχαία δυστυχήματα, 
δολοφονίες από πληρωμένους εχθρών και φίλων, 
συστηματική υπόσκαψη κ' έτοιμες νεκρολογίες 
είναι σα να μου χαρίστηκε η ζωή που ζω. 
Δώρο της τύχης, αν όχι κλοπή απ' τη ζωή άλλων, 
γιατί η σφαίρα που της γλύτωσα δε χάθηκε 
μα χτύπησε το άλλο κορμίπου βρέθηκε στη θέση μου. 
'Ετσι σα δώρο που δεν άξιζα μου δόθηκε η ζωή 
κι όσος καιρός μου μένει 
σαν οι νεκροί να μου τον χάρισαν 
για να τους ιστορήσω. 
 

Μπροστά στους νεκρούς

Μέσα στα σπασμένα λαρύγγια των νεκρών μας 
μένουν ακόμα άλυωτες οι τελευταίες τους λέξεις: 
"Ζήτω ο Στάλιν" 
                "Ζήτω ο τάδε αρχηγός" 
                                    "Ζήτω η τάδε απόφαση". 
Ποιος έχει το κουράγιο τώρα μπροστά τους να σταθεί 
και να τους πει - αυτός που έζησε... 
Μ' αυτός έζησε, εμείς ζήσαμε, πώς να σας πούμε για τα λάθη 
σ' όσους τα ξέρατε ή δεν τα ξέρατε, τι να σας πούμε, 
και φεύγατε μες στην πικρή σας περηφάνεια 
χωρίς ούτε ένα κούνημα του κεφαλιού. 
 

Πορεία

Τότε ήρθε στη συνεδρίαση ο Χαρίλαος, 
πραγματικό του όνομα Γεράσιμος, 
και είπε: 
"Συναγωνιστές θα νικήσουμε". 
Τον σκότωσαν έπειτα από δυο μέρες. 
Και ήρθε στη θέση του ο Αλέξης, 
όνομα πραγματικό του Νίκος, 
και είπε: 
"Συναγωνιστές θα νικήσουμε". 
Στο τρίτο κύμα της τρομοκρατίας 
έπιασε θέση λογιστή. 
Τότε ήρθε στη θέση του ο Γρηγόρης, 
επιλεγόμενος Αρμένης,  πραγματικό του όνομα άγνωστο 
κ' είπε: 
"Αδέρφια, θα περάσουμε πολλές δοκιμασίες 
μα θα νικήσουμε". 
Αργότερα ανέλαβε πιο υπεύθυνη δουλειά. 
Κ' ήρθε στη θέση του η Ρόζα, 
πραγματικό της όνομα Φανή, 
κ' είπε: 
"Θα πρέπει τώρα να προσαρμοστούμε 
στις νέες συνθήκες". 
'Οταν την πιάσαν ήρθε στη θέση της ο Πέτρος, 
πραγματικό του όνομα Θανάσης 
κ' είπε: 
"Ο δείχτης των απεργιών ανέβηκε". 
Πέθανε αργότερα στο σανατόριο. 
Κ' ήρθαμε με τη σειρά μου εγώ κι ο Πελοπίδας κι ο Στρατής 
ήρθαν παιδιά καινούργια, οι καταδίκες ηγετών 
ήρθανε τα πεντάχρονα, τα εφτάχρονα, οι αλλεπάλληλες επαναστάσεις 
ήρθανε τα συνέδρια, η αποκατάσταση νεκρών ηρώων 
ο θάνατος από τα γερατειά 
σκοτείνιασε η σειρά των ονομάτων, μπερδεύτηκε η συνέχεια... 
Και είπε ο νέος εργάτης στη νέα συνεδρίαση: 
"Σύντροφοι θα νικήσουμε". 
  
 Τ' αγάλματα που μας κοιτάνε

από τις μορφές μνημειακών κτιρίων

δεν νιώθουν ίλιγγο ποτέ;

'Η μήπως κι εκείνα αναλογίζονται

αν έχουμε ίλιγγο στο έδαφος εμείς

που τα κοιτάμε προς τα πάνω;

'Αραγε τ' αγάλματα

νιώθουν ίλιγγο σαν άνθρωποι

ή σαν αγάλματα;



Ο ποιητής εξηγούσε τους μυστικούς συμβολισμούς

τη διαλεχτική του ποιήματός του.

Η πόρτα, έλεγε, είναι το μυστήριο της επικοινωνίας

του μέσα με το έξω, μιας επικοινωνίας που

εναλλάσσεται, αντιστρέφεται, αναχαιτίζεται,

αναιρείται, υποτροπιάζει, τελικά επέρχεται,

γι' αυτό κι η πόρτα είναι μια πόρτα

που αναλώνει την πόρτα

που υπερβαίνει την ανάγκη της πόρτας

και μέσα από την αυτοκαταργημένη πόρτα

μπορεί κανείς να βυθομετράει, να βυθράει

να βεθλάει, να βουθλουβάει...

Γύρω οι θαυμαστές νιώθανε μια βαθιά δροσιά

καθώς τους ψέκαζαν τα σάλια.


ε σταματάν ποτέ οι μηχανές

οι βάρδιες εναλάσσονται ολοένα
τα πλοία στο λιμάνι πάνε κι έρχονται
σωροί το κάρβουνο.
Σαν πάρει να δροσίσει
πάλι οι γριές κάθονται μπροστά στις πόρτες
Κοιμήθηκε το εγγονάκι
πλύθηκαν τα πιάτα
έτοιμο και το δέμα για το Γιώργη.
Απόκαμαν οι δρόμοι από τ' ασταμάτητα βήματα.
Μια γερασμένη πρωϊνή εφημερίδα
ανασηκώνεται απ' τ' αγέρι
— "Κρυώνεις;"
Κάτω απ' τις σιδερένιες γέφυρες
ξεψυχάνε τ' αργοπορημένα τρένα.
Κανόνια και σφαίρες.
"Ο εχθρός απειλεί το έθνος".
Και το νοίκι;
Χρωστάμε το νοίκι και το ηλεκτρικό.

Patrikios
Ανάμεσα στις βαθουλωμένες πλάκες
ένα ρυάκι μπουγαδόνερα.
Δεν έχει πια παρόδους να στρίψεις, να γλυτώσεις
παντού σκοτάδι καραδοκεί να βυθιστείς.
Έτσι μοιράστηκε κι η τελευταία προκήρυξη. 
Μπλεγμένα κορμιά έιμαστε
κι όλοι κρατάμε ένα μαχαίρι την οργή μας
κι όλοι χαράξαμε στο μπράτσο
το αστέρι αυτό το κόκκινο.


Κέντρα διασκεδάσεως
μεγάφωνα, ορχήστρες
κοιτάνε οι φαντάροι από μακριά.
Βόλτα της Κυριακής.
Ένας τους έχει βαθά μέσα στην τσέπη
μαζί με τις αναμνηστικές φωτογραφίες
στίχους του Μαγιακόφσκι.
Πηγαινοέρχονται οι κοπέλες
πιασμένες μπράτσο-μπράτσο.
Σιωπηλός κι ο στραγαλατζής
η ζυγαριά καλογυαλισμένη.
Σιωπηλά τα δένδρα του πάρκου
δίχως τη σκεφτική συντροφιά
δύο τέως ερωτευμένων.
Απέναντι χορεύουν.

— "Έλα, μες στο στενό κανείς δε θα μας δεί".
Πράσινη, κίτρινη ξεφτισμένη ψάθα
πράσινα κίτρινα κόκκινα φώτα
απέναντι χορεύουν.
— "Οχτώ χιλιάδες μεροκάματο".
Μισοτελειωμένη πολυκατοικία
σκελετός από μπετό κι ατσάλι
μυρωδιά φρέσκια του γιαπιού.
Πράσινα κίτρινα κόκκινα φώτα.
Έξω απ' τα νοσοκομεία
σειρά τ' ασθενοφόρα.
Έξω απ' τις φυλακές
σειρά οι κλούβες.
Έξω απ' τους στρατώνες 
σειρά τα καμιόνια.
Τα νερά περάσανε την ίσαλο γραμμή 
της καρδιάς μας.

Σύννεφο, καλό μου σύννεφο
σύννεφο θαμπό του βραδινού ουρανού
έλα κάτω να μιλήσουμε
σα φίλοι
μαζί να διασχίσουμε
την πόλη.
Δε θα χάσουμε το δρόμο.
Θα μας οδηγούν οι φωνές 
από μια παλιά διαδήλωση
η μνήμη των σκοτωμένων συντρόφων
η ανάσα των εργαζομένων.
Είναι με το μέρος μας
οι έρημες αντλίες της μπενζίνας
τα μοτέρ που ασίγαστα δουλεύουν
τα δίχως αστυφύλακες της τροχαίας σταυροδρόμια.
Είναι δικές μας οι κλειστές πόρτες των σπιτιών
οι φρεσκοποτισμένς γλάστρς
δικό μας και το νερό που στάζει απ' τα μπαλκόνια.
Ακούς τα πέταλα στην άσφαλτο;
Ίσως αυτή η βιαστική σούστα
να μεταφέρει κάποιο μήνυμα.
Και δίπλα μας οι άνθρωποι
που όλο ματώνουνε
κι όλο για νέο πόλεμο κινούν.
Καλό μου σύννεφο
φέρε μια φούχτ ύπνο
να τη σκορπίσεις κθώς θα σεργιανάμε
σ' όλους που άγρυπνοι μένουν απ' τις έγνοιες
σ' όλους που βγάζουν τα παπούτσια μ' άλυτα κορδόνια
κόκκινα και σφιγμένα πόδια, ορθοστασία,
σ' όλους που πέφτουν στο κρεβάτι με νεκρές τις κλειδώσεις
με μηχανόλαδα στα νύχια
με χέρια λερωμένα από μπογιές κι από μελάνι.
Μια φούχτα ύπνο
στα νοτισμένα σεντόνια, στα υγρά κορμία
για όλους.

Γέμισαν σκόνη τα παπούτσια μου
βακέτα και λάστιχο αυτοκινήτου.
Απόκαμα.
— "Πρόσεχε μη μας δούνε
το φαρμακείο δίπλα διανυχτερεύει".
Ανεβαίνουμε μαζί στη ζεστή κάμαρα
δυο φέτες ψωμί
αυγό στο σαγανάκι
και χτεσινά μακαρόνια.
ψίχουλα στο πάτωμα
μιά μπατανία στο ταρατσάκι.

— "Τότε κι εγώ
τη μαγκώνω και τη φιλάω".
Ένα τσαμπί σταφύλι
στο πήλινο πιάτο
σφουγγαρισμένο πλακόστρωτο.
— "Τότε μου δίνει το μπιστόλι...".
Σιγά.
— "Λοιπόν, αύριο...".
Σιγά.
Δροσερό 
σφουγγαρισμένο πλακόστρωτο
ασβεστωμένοι τοίχοι.
Κι αύριο ξέρω τι θα κάνεις.
Δώσε μου το χέρι σου
με το δικό μου να σφίξω.
Κοιμάσαι;
Ανεβοκατεβαίνει το στήθος
ν' ακουμπήσω το μάγουλο στις πλάκες
τ' αυτί μου στην καρδιά σου.
Χτυπάει.
Τώρα θα σου πω ένα μυστικό:
έτσι χτυπάει κι η δικιά μου.

Περπατάμε 
χιλιάδες μαζί βγαίνουμε απ' τα εργοστάσια και τα γραφεία
τα μαγαζιά
βγαίνουμε απ' τους κινηματογράφους
τα γήπεδα του ποδοσφαίρου
τις συναυλίες
τα σχολεία, τους στρατώνες
Περπατάμε.
Πολλοί μαζί
μπουλούκια, παρέες κουβεντιάζουμε. 
Ανάμεστα στο πλήθος
ξεχωρίζουμε οι φίλοι κι οι εχθροί
ξεχωρίζω τους συντρόφους μου κι εκείνοι εμένα.
Προχωρώ με τους φίλους μου
νιώθω τυλιγμένος ανθρώπινα κορμιά
νιώθω το κορμί μου να τυλίγει ανθρώπους
φωνές μπλέκονται στα μαλλιά μου
οι ανάσες ζεσταίνουν το βλέμμα μου.

Ανεβαίνω δυο σκαλιά να δώ.
Όσο φτάνει η ματιά μου άνθρωποι.
— "Στάσου, εσύ κι εγώ είμαστε φίλοι
κι εσύ, κι εσύ.
Πάμε".
Χτυπάνε στα παγούρια οι ξιφολόγχες
το χαλάζι στα πρόσωπα
λίγες ελιές στο γυλιό.
"Οι βραδυπορούντες να επιταχύνουν...".

Πολυθρόνες, παγωτά
αξιοπρεπή γκαρσόνια 
—"Αρραβωνιάστηκαν σου λέω".
Τεζαριστά φουστάνια 
χαμηλά φώτα 
η τραγουδίστρια της μόδας. 
—"Πρώτα σε δικηγορικό γραφείο για την άδεια 
κι έπειτα στο εξωτερικό για τις σπουδές". 
—"Εγώ σε πέντε χρόνια παίρνω προαγωγή 
και σ' άλλα πέντε άλλη". 
Τεζαριστά φουστάνια, μνηστείες
προβιβασμοί 
έπειτα σπίτι δίχως ενοικιοστάσιο 
το βράδι συζητήσεις για τον Έλιοτ και το σοσιαλισμό 
και σε πέντε χρόνια...
Σε πέντε χρόνια; 
Απόψε είχαν μια είδηση τα φύλλα: 
"Η απεργία ουδέν σημείον κάμψεως 
παρουσιάζει..."


 

Τα πράγματα που οι άνθρωποι και οι περιστάσεις
έλεγα πως δεν μ'άφηναν να ξεστομίσω
άραγε είχαν πάρει οριστικό περίγραμμα
ή έσβηναν πριν κάν σχηματιστούν
μέσα σε νοερές,μεταβαλόμενες επαναλήψεις; 
 

Ίσως από το σώμα
εκείνο που περισσότερο ξεχνιέται
να είναι η ηδονή. 
 
Οι απέραντες εκτάσεις μετρημένες
μ'έτη φωτός,δεν μου λένε τίποτα.
Εσύ ήσουνα λίγα μέτρα μακριά
και δεν μπορούσα να σ'αγγίξω
σαν απλησίαστο απλανή αστέρα.


Απόλυτη ακινησία όπως σε παλιό φωτογραφείο

για να πετύχει ο εντοιχισμός

να μείνει το αρνητικό της τελευταίας έκφρασης

που γι' άλλους θα 'ναι η πρώτη

άμμος κι ασβέστης, νερό, χαλίκι

παχύ τσιμέντο που καλύπτει τα κυρτώματα

σκεπάζει την κάθε χαραγή.

'Επειτα λιώνοντας αργά μέσα στον τοίχο

πίσω από πλίθρες, κοτρώνια, τούβλα

πελεκημένες πέτρες, μαρμαρόπλακες

ή από την καλή μεριά πίσω απ' το κονίαμα

τις ριπολίνες, τους σαγρέδες, τα πλαστικά

φτάνεις να γίνεις όχι μια μαλακή φουσκάλα

σαν κι αυτές που σπάγαμε όταν φούσκωνε η μπογιά

μα ένα κενό κορμιού με χτιστό περίβλημα.

Υπάρχουμε έτσι σαν ανθρωπόμορφα κοιλώματα

στο εσωτερικό μαντρότοιχων, Μακρών Τειχών

ή μεσοτοιχιών διαμερισμάτων -το γκρέμισμά τους

αντί να μας ελευθερώνει μας εξαφανίζει.


Αυτός ο πάγος που αποδέχτηκα

όλο κι απλώνει

μέσα κι έξω.

Απ' το γυμνό βουνό μου

πάνω από συνωστισμούς σωμάτων κι αισθημάτων

κερδίζοντας τα σύνολα που θέλησα

βλέποντας μόνο δάση

πάλι πεθαίνω για ένα δέντρο.

'Ενα δέντρο... ένα πρόσωπο...

Και πια δεν ξέρω

αν διάλεξα τη μοναξιά

ή αν μου την επιβάλατε.

Καθώς απλώνει ο πάγος

δεν καταδέχομαι

να ζητήσω τη βοήθειά σας.


Η Ποίηση είναι μια πόρτα ανοιχτή.
Πολλοί κοιτάζουν μέσα χωρίς να βλέπουν
τίποτα και προσπερνούνε. 'Ομως μερικοί
κάτι βλέπουν, το μάτι τους αρπάζει κάτι
και μαγεμένοι πηγαίνουνε να μπουν.
Η πόρτα τότε κλείνει. Χτυπάνε μα κανείς
δεν τους ανοίγει. Ψάχνουνε για το κλειδί.
Κανείς δεν ξέρει ποιος το έχει. Ακόμη
και τη ζωή τους κάποτε χαλάνε μάταια
γυρεύοντας το μυστικό να την ανοίξουν.
Φτιάχνουν αντικλείδια. Προσπαθούν.
Η πόρτα δεν ανοίγει πια. Δεν άνοιξε ποτέ
για όσους μπόρεσαν να ιδούν στο βάθος.
'Ισως τα ποιήματα που γράφτηκαν
από τότε που υπάρχει ο κόσμος
είναι μια ατέλειωτη αρμαθιά αντικλείδια
για ν' ανοίξουμε την πόρτα της Ποίησης.

Μα η Ποίηση είναι μια πόρτα ανοιχτή.


Πλάγιαζα στο σκοτάδι και την περίμενα
ακούγοντας ν' ανεβαίνει τη σκάλα
μεσ' τη δροσιά του σπιτιού
σαν ψίθυρος από φιλιά κι ανάσες.

Γύρευα τότε να ξεφύγω
μα η ομορφιά της στάλαζε στα κόκαλά μου
νύχτες που μελετούσα το κενό
πηγαίνοντας από την ηδονή στον 'Aδη.

Και τα λαγόνια της να φέγγουνε στον ύπνο μου
ματόκλαδα και χείλια που τάσκιζε ο πόθος μου
κι ο γυρισμός στον ύπνο μου μονάχα
λίγος καπνός από μακριά
λουλούδια κι ένα δροσερό σταμνί.
Και το καράβι μου στον κήπο της
δεμένο κι άγρυπνο
σαν ένα μεγάλο μαύρο σκυλί
μου θύμιζε κάποτε τους συντρόφους που χάθηκαν
ή τις παράξενες αφορμές της αγάπης.

Άρχισε απ' την περιγραφή του οικείου, γι' αυτόν, χώρου. Προχώρησε, ψηλαφών­τας με τις δυο δεσμίδες κλειδιά, της απο­θήκης και του αυτοκινήτου, τα ματόκλαδα και πιο κάτω τις δυο τρύπες που συναποτελούν με μια μικρή επιφύλαξη, τη μύτη του (Αλλοτε η φιλενάδα του έλεγε: «μου χρωστάει η μύτη σου την όσφρησή σου!»). Δεν τόλμησε άλλο. Χτύπησε δώδεκα η ώρα και τα φαντάσματα της οδού... έκρωξαν και τον ετρόμαξαν.
 
Ορκίστηκε από τότε να μην ξαναζήσει μόνος, έστω και με πληρωμένη παρέα. Ύστερα πήγε στην κουζίνα και σκότωσε οποιαδήποτε μύγα ήταν στο τζάμι (τον καιρό που ήτανε με τη φιλενάδα του της έλεγε: «μου θυμίζεις τις μύγες που πετάνε γύρω απ' το κεφάλι μου. Στην ουσία δε μου ζητάνε τίποτα. Έτσι και συ.) Γύρισε κατάκοπος και σκέφτηκε τα εξής: «Εκείνο το μεσημέρι οι γυναίκες της συνοικίας γε­λούσαν για πολλές ώρες. Το ένα τους πρόσωπο χλωμό, λειψό κρεμόταν απ' τα όργανα ενός πελώριου γραμμόφωνου· έ­να μικρό κορίτσι προοριζόταν για αξιοσέ­βαστη ηρωίδα του Ντοστογιέφσκι».
 
Εγώ... εγώ μετρούσα τον αριθμό των κε­φαλών. Να γιατί τώρα αναρωτιέμαι: «Υ­πήρξε ποτέ ευτυχής ποιητής;»
Και τότε ήταν που άνοιξαν οι ουρανοί και έβρεχε για ώρα πολύ. Κι ο καιρός ακόμα, κρυμμένος στα παιδικά μάτια, πα­ράμερα μας παρατηρεί και συμφωνεί με μας. Ήτανε τ' αγάλματα που μας έκαναν να βλέπουμε ή εμείς δανειστήκαμε το σώμα τους για να πάρουμε ψυχή μέσα μας;
«Δεχθείτε τα συγχαρητήριά μου» είπε ο καθηγητής, θυμάμαι, στη μάνα μου.
«Ο γιος σας έχει ποιητική φλέβα» έκανε ο γιατρός, διαγιγνώσκων την ασθένειαν.
Από τότε στις φλέβες μου, που γίνανε έγχρωμες, βλέπουνε την αλήθεια, σα σε τηλεόραση, δυο μάτια πέρα απ' τα σύνο­ρα, πέρα απ' τις μετάνοιες και τα όχι.
Μια απ' τις ασπαίρουσες μύγες, γλεί­φοντας μια σταγόνα έγχρωμη των Ρalsecam, ήχησε και ακούστηκε σε ακατάλη­πτη γλώσσα: «τον γαρ ραψωδόν ερμηνέα δει του ποιητού της διανοίας γίγνεσθαι τοις ακούουσι».
Αλλά πρόφτασα και την αποτελείωσα και τότε πάλι μια φωνή είπε: «κούφον γαρ χρήμα ποιητής εστίν και πτηνόν και ιερόν, και ου πρότερον οιόντε ποιείν πριν αν ένθεός τε γένηται και έκφρων και ο νους μηκέτιεν αυτώ ενή· έως δ' αν τουτί έχη το κτήμα, αδύνατος πας ποιείν άνθρωπός έστιν και χρησμωδείν».
Και η τηλεόραση  - φλέβα των χεριών μου μεταβλήθηκε σε κουνελάκι που μι­λούσε ποιητικά σε θλιμμένους μαθητές κάθε μεγάλη μέρα. Να τι σημαίνει να 'χεις δυο μάτια μόνο και πόσο μπορείς να μιση­θείς ως διαφθορεύς των νέων για ένα κέ­ρασμα!


Είπα: Πάρτε δέκα αδελφούς απ' την καρδιά μου
κι αφήστε με στα χωράφια μου
πάρτε δέκα φάρους απ' τα μάτια μου


Κολυμβήτρια ψυχή μου
άλλοτε πνίγεσαι σε μια κουταλιά έρωτα
ικετεύοντας τον αναπνευστήρα ενός φιλιού
κι άλλοτε αλεξίσφαιρη πλώρη
βαμμένη στη χαλκάδα του αίματος
διασχίζεις τα κύματα της διαδήλωσης
ανοίγοντας τρύπες στο πανώ.


 
Η υποδιαστολή
 
Θυμάσαι
τους αριθμούς
που βρίσκαμε
λογαριάζοντας
τις επιθυμίες μας;
 
Είταν όλοι τους
            λανθασμένοι.
 
Της ζωής παραλείπαμε
            την υποδιαστολή.
 
Οι ράγες
 
Στις ράγες
            που στρώσαμε
ποτέ δεν πέρασε
            τραίνο.
 
Αναδάσωση
 
Η περιοχή μας
            αναδασώθηκε
                        με καπνοδόχους.
 
Απ΄ τα φλογισμένα
            ρουθούνια τους
                        αναπνέουμε
 
Δενδροστοιχίες
                        πανύψηλες
            οι μαύροι καπνοί τους.
 
Στα φορτισμένα σύννεφα
                        μ΄ απειλή
τ΄ ανήσυχα βλέμματα
                        αλεξικέραυνα
 
Η περιοχή μας
            αναδασώθηκε
                        με κυπαρίσσια.
 
Η υποθήκη
 
Οδυνηρές του καθρέφτη
            οι πληροφορίες.
Την υποθήκη τούδειχνε
του χρόνου που χάραξε
            η τοκογλυφία.
 
Κάποιας παλιάς
            χωρίστρα ίχνη
μονοπάτι στο δάσος
            της αναπόλησης.
 
Ο καπνός του τσιγάρου
            σύννεφο σκόνης
απ΄ της νιότης την κατεδάφιση.
 
Στον πλειστηριασμό
            απόψε
ό,τι χαμόγελο απόμεινε
            μην πάει χαμένη
            η Κυριακή.
 
Τα χέρια
 
Παράπονο δεν είχε
            από τα χέρια του.
 
Σε φράχτες τον βοηθήσανε
            ψηλούς κι αναρριχήθηκε.
 
Σε τσέπες του φοιτήσανε
            αδειανές
με πάντα διαγωγή
            «κοσμιωτάτη».
 
Ένα μονάχα σφάλμα τους :
κάποια «αυθόρμητα»
            χειροκροτήματα.           
κι αφήστε με κάτω απ' τ' άστρα
πάρτε δέκα τουφέκια απ' τα χέρια μου
κι αφήστε με με το σκυλί μου
πάρτε δέκα τόπια καραβόπανο απ' τα μαλλιά μου
κ αφήστε με στους ανέμους
πάρτε δέκα τραγούδια απ' το χρυσό λαρύγγι μου
κι αφήστε με στη σιωπή μου
πάρτε δέκα θανάτους απ' το αίμα μου
κ αφήστε μου τη μικρή ζωή μου.
 
Κι είπαν:
Αν μας δώσεις δέκα αδελφούς απ' την καρδιά σου
αλλά κρατήσεις την καρδιά σου
εσύ είσαι ο πολυάριθμος
αν μας δώσεις δέκα φάρους απ' τα μάτια σου
αλλά κρατήσεις τα μάτια σου
εσύ είσαι το φως που δεν σβήνει
αν μας δώσεις δέκα τουφέκια απ' τα χέρια σου
αλλά κρατήσεις τα χέρια σου
εσύ είσαι η μήτρα που παράγει
αν μας δώσεις δέκα τόπια καραβόπανο απ' τα μαλλιά σου
αλλά κρατήσεις τα μαλλιά σου
εσύ είσαι η αρμάδα που φωσφορίζει
αν μας δώσεις δέκα τραγούδια απ' το χρυσό λα­ρύγγι σου
αλλά κρατήσεις το χρυσό λαρύγγι σου
εσύ είσαι η καμπάνα του κόσμου
αν μας δώσεις δέκα θανάτους απ' το αίμα σου
αλλά κρατήσεις το αίμα σου
εσύ είσαι ο γιος σου και ο γιος του γιου σου.
 
Τότε ξαναγυρίζω στη σπηλιά μου, κρύβομαι, είπα.
Κινδυνεύω.
Τότε σου φτιάχνομε παλάτι, είπαν.
Κινδυνεύομε.
Τότε παίρνω πέτρα κάνω θρύψαλα το παλάτι, είπα
Φοβάμαι.
Τότε σου φτιάχνομε σίδερο και λαγούμι, είπαν.
Φοβόμαστε.
 
Τότε φοράω ρούχο τρίχινο, πεινώ, σκοτώνομαι.
Θέλω να είμαι ελεύθερος.
Τότε φοράμε σκληρό κολάρο, σου προσφέρομε
γεύμα βασιλικό και σε σκοτώνομε.
Θέλομε να είμαστε ελεύθεροι.


Αγάπησα τα υγρά τοπία,
όταν με βρήκαν σε αϋπνία,
μέσα στις τρύπες βιβλίων βουβών,
τούνελ βορείων δρόμων εθνικών
τούνελ από μάτια παιδιών,
και γέλια σχολικών διακοπών,
προγραμματισμένα εντός Αθηνών,
σε προβολή «ατομικής ενεργείας»,
σε οθόνη σανίδα σωτηρίας
παρωπίδα υγείας,
κι έτσι δεν τον είδα,
γύρω στη δεκαετία του εξήντα,
να δολοφονεί τις φωνές των πουλιών,
με το σκουριασμένο ξυραφάκι των ποδιών,
παλαιών φυματικών πριγκιπισσών,
να χαράζει στις μορφές των δεδομένων γονιών,
τη λεωφόρο της ελπίδας,
στη φάση κάποιας άνισης παρτίδας,
να τους αφήνει χρεωμένους ως το λαιμό,
με σύγχρονες σακούλες σκουπιδιών,
από σκοτωμένα αυτοκίνητα,
από μπαλκόνια αχρησιμοποίητα,
από ανοιχτές σαρκαστικές ταράτσες,
από πόρτες κεντρικές ερμητικές,
κι ούτε ο δολοφόνος προβλέπω να πεθάνει,
κι ούτε το χελιδονάκι μου γρήγορα φτάνει,
στις προβλήτες των βορείων θαλασσών, 
εκεί που λίγοι άνθρωποι από χιόνια,
κρατούν σφιχτά στα χέρια τους,
θαμπά φωτιστικά μπαλόνια,
σήματα ορίων ειδικών.


Ντύθηκες δένδρο
έψαχνες πουλιά· ήρθαν
οι ξυλοκόποι.
 

 
Άνοιξη, θέρος,
φθινόπωρο, χειμώνας,
περνούν στις γλάστρες.
 

 
Δεν είχα γράμμα
ξέρεις πού, πώς χάθηκε
το χελιδόνι;

 
Δείπνησε μ’ ένα ξεροκόμματο κάτω απ’ το λύχνο. Τα ψίχουλα
τα μάζεψε προσεχτικά στη φούχτα του, τα ζύμωσε
κ’ έφτιαξε εννιά ψωμιά –ίσως στο σχήμα και το μέγεθος
της ίδιας του της πείνας. Δεν έφαγε καθόλου. Απόμεινε
με τα ψωμιά γύρω-τριγύρω του, καθώς οι αγγειοπλάστες
με τα λαγήνια τους. Όμως εκείνα είναι από χώμα –
γι’ αυτό και ζωγραφίζουν πάνω τους τόσες και τόσες παραστάσεις.
Όμως τι να ζωγράφιζε κανείς πάνω στον άρτο;




Νύχτα χλωμή, ραγισμένη
από χιλιάδες αστέρια
-         μα πώς
πώς να στεριώσω αυτό το ποίημα
οι λέξεις κυνηγούν η μια την άλλη
οι στίχοι αποδημητικοί
το χαρτί ραγισμένο
από χιλιάδες λογαριασμούς
πώς –με θαμμένα τα πρώτα μου χέρια-
αυτό το ποίημα ανάμεσα
σε χιλιάδες αστέρια
να το τελειώσω.


ΤΟ ΔΕΡΑΣ
Καπετάνιο
το πλένουμε καλά, όπως πρόσταξες
στην πιο όμορφη θάλασσα του κόσμου
κι ύστερα
τ' απλώνουμε σ' αυτόν τον υπέροχο ήλιο
όμως
μη λυπηθείς καπετάνιο
φαίνεται θα 'ναι μαγεμένο
κάθε φορά
την ώρα που κοντεύει να στεγνώσει
(μόλις που πάει να λάμψει το χρυσάφι του)
το αίμα
ενός καινούργιου παιδιού
το ξαναβάφει.
 
 
Η ΤΥΧΑΙΑ ΣΥΝΑΝΤΗΣΗ ΤΟΥ ΡΩΜΑ1ΟΥ
ΜΟΝΤΕΓΟΥ
ΚΑΙ ΤΗΣ ΙΟΥΛΙΕΤΑΣ ΚΑΠΟΥΛΕΤΟΥ
ΣΤΟ ΓΑΛΑΞΙΑ NGC
ΧΡΟΝΟΥΣ ΑΜΕΤΡΗΤΟΥΣ ΜΕΤΑ
ΤΑ ΕΠΕΙΣΟΔΙΑ ΤΗΣ ΒΕΡΟΝΑΣ
Κοιτάχτηκαν καλά στα μάτια
—σίγουρα σ' έχω κάπου ξαναδεί
—κι εγώ, μα δε μπορώ να θυμηθώ
—να δεις τι πεισματάρης είμαι, θα τα καταφέρω
—για μια στιγμή... (μ' ένα χαμόγελο): μια βέβαια,
μην κουράζεσαι, το βρήκα:
συναντηθήκαμε στη γη
θυμάσαι κείνον τον παπά με τα παράξενα βοτάνια;
 
 
ΟΥΤΙΣ
Πολύφημε,
δεν ξέρω αν θα 'χε κάποιο νόημα
να ζητήσω — τώρα! — τη συγνώμη σου
όμως δυο λόγια μου — πικρά —
θα 'θελα να τ' ακούσεις:
Αν ήταν να σε ξαναβρώ στο δρόμο μου
—«έτσι σοφός που έγινα», με τόση πείρα—
μπορεί να σ' άφηνα να μ' εμποδίσεις
—με το μοναδικό σου τρόπο —
να φτάσω στην Ιθάκη μου
 
κι ακόμα
θέλω να ξέρεις πως
εκείνο το «Κανένας»
δεν ήτανε, Πολύφημε, και τόσο ψέμα
τόσα χρόνια — στεριά και θάλασσα — σαν τ' αγρίμια
 
αίμα στο αίμα και κατατρεγμός
από θεούς κι ανθρώπους
ο φόβος, σύντροφος πιστός
πίσω απ' την κάθε κίνησή σου
—όποιος πρόλαβε σκότωσε, όποιος δεν πρόλαβε πεθαίνει—
μπορεί και να μην ήμουν πια
Πολύφημε
Κανένας
όταν έκρινες πως
θα 'πρεπε να 'χω κάποιο όνομα
για να φαγωθώ.
 
 
ΧΡΟΝΙΚΟ
Δεν είναι φώτα, και τριγμοί
είναι η ζωή μου
—κρωγμοί, λυγμοί, στιγμή
τρέχουν οι ρίμες μα θα δείξουμε πυγμή—
είναι η ζωή μου αυτό το θάμπωμα
ψάχνω τα χέρια μου, τις μέρες που περνούν
μέσα σε φώτα και σκοτάδια μουσικές
υπόγεια δίχως μιαν αυγή
ψάχνω τα χέρια μου· το πρόσωπό μου.
Λοιπόν
(τώρα μιλάμε ακόμα πιο σιγά)
ετούτα τα παράξενα σημάδια
που θα μπορούσες, ίσως, φώτα να τα πεις
αλλά μονάχα τις φορές που σβήνουν
είναι η ζωή μου η ίδια σκορπισμένη
σ' όλους μα σ' όλους τους ανέμους
που φύσηξαν πάνω στη γη
απ' τον καιρόν οπού 'γραψε
το πρώτο της μηδενικό
γύρω απ' το φως του ήλιου.
(Εδώ
δε λένε
μήτε
καληνύχτα).

Τα χεριά της μάνας σου πριν μάθουν να γράφουνε

μάθαν να πλένουν στη σκάφη

ρούχα χοντρά της δουλειάς·

τέσσερ' αδέρφια της άφησε, βλέπεις, η μάνα της.

 

Τα χέρια της μάνας σου δεν μάθανε να χαϊδεύουν

γιατί ποτέ δεν τα χάιδεψαν,

μα ξέρουνε να ζυμώνουν ατέλειωτες σκάφες αλεύρι.

Αν στρώσεις κάτω τα χιλιάδες ψωμιά

θα γίνουν δρόμοι με άσπρες, στρογγυλές πλάκες

που θα διασχίζουν όλη τη γη.

 

Τα χέρια της μάνας σου γίναν κουτάλια να σε χορτάσουν,

γίναν κουπιά που λάμνουν στη θάλασσα

να σε βρουν, όπου πας.

 

Τα χέρια της μάνας σου μάκρυναν,

κουβαλώντας ασήκωτα δέματα

στο σχολειό, στη δουλειά σου, στη φυλακή.

 

Τα χέρια της μάνας σου κολλούσαν στη σίτα της φυλακής

και λιώναν το σύρμα για να σ'αγγίξουν

κι ύστερα με τ' αποτυπώματα, κατακόκκινα,

πλάθανε κουλουράκια για τις κοπέλλες του θαλάμου σου.

 

Τα χέρια της μάνας σου δεν θα μείνουν ακίνητα

ούτε κάτω απ 'το χώμα·

μα θα βρούνε τον τρόπο να φυτρώσουν και να βλαστήσουνε

για να σου κάνουν λουλούδια!


Με του ονείρου τα πλάνα φτερά
στην πατρίδα μου απόψε θα φτάσω.
Στου γιαλού τ’ ασημένια νερά
τ’ όνειρό μου σφιχτά ν’ αγκαλιάσω.
 
Κουρασμένη δε θάμαι απ’ τη ζήση
και δε θάχω το βλέμμα θολό.
Στην καρδιά τη χαρά θάχω κλείσει
κι ό,τι ωραίο κι αγνό και καλό.
 
Θάμαι ξέγνοιαστη, αθώα παιδούλα
μ’ ένα φιόγκο μαβή στα μαλλιά…
Στου σπιτιού μας την άσπρη πεζούλα
στα πουλάκια θα στέλνω φιλιά.
 
Η Μαννούλα δε θάχει γεράσει
ο πατέρας δε θάναι νεκρός.
Κυριακάτικο γύρω γιορτάσι,
στοχασμός, ούτε τόσος, πικρός.
 
Και γω ξέννοιαστη θάμαι παιδούλα
μ’ ένα φιόγκο μαβή στα μαλλιά,
σκαλωμένη στην άσπρη πεζούλα
στα πουλάκια θα στέλνω φιλιά.


 
Να μπορούσα τους σκόρπιους σας τάφους να βρω
και σταυρό να σας στήσω
Κι όπως λέει το παλιό παραμύθι
με νερό μαγικό ν’ αναστήσω
και ν’ ακούσω ξανά μες τ’ αντρίκια τα στήθη
τη μεγάλη καρδιά να χτυπήσει.
 
Ω, ξυπνήστε μεγάλοι νεκροί!....
Της σκλαβιάς πάνε πια τα σκοτάδια
και της λεύτερης μέρας το φως μάς θαμπώνει.
Κι ούτε πια την ψυχή φαρμακώνει
των δακρύων αρμύρα η πικρή
μες τ’ ατέλειωτα βράδυα.
 
Μα ξανά δε μπορεί πα στη γη τη φθαρτή
να σας δούμε.
Σεις αθάνατοι ζείτε στην ψυχή και στο πνέμα,
και για πάντα με σας η ζωή μας δετή.
Κι όσο χύθηκεν αίμα,
αφθαρσίας ναό θεμελιώνει.


Αργοσβήνει το καλοκαίρι στην Αίγινα…
Κι η ζέστα του ήλιου
Συμπυκνώθη στη ρόγα του σταφυλιού,
στη γλύκα του σύκου,
στο χρώμα των φιστικιών,
μ όλες τις αποχρώσεις του κόκκινου
και στα μάτια σου…
Τώρα που καταλάγιασε το πλάνταγμα της ζωής,
είναι σαν τη θάλασσα του Σεπτέμβρη,
μετά τα μελτέμια…
 
Αργοσβήνει το καλοκαίρι στην Αίγινα…
Φυλακίζω τον ήλιο μέσα στις γυάλες με το γλυκό,
στο βαρέλι με την αψάδα του μούστου.
Πιάνομαι στα χέρια σου κι απαγκιάζω.
 
Είναι βαρύς ο χειμώνας που έρχεται!


Το σπίτι γέμισε τριζόνια
χτυπούν σαν άρρυθμα ρολόγια
λαχανιασμένα. Και τα χρόνια

που ζούμε σαν αυτά χτυπούν
καθώς οι δίκαιοι σιωπούν
σα να μην είχαν τι να πουν.

Κάποτε τ'άκουσα στο Πήλιο
να σκάβουνε γοργά ένα σπήλαιο
μέσα στη νύχτα. Αλλά το φύλλο

της μοίρας τώρα το γυρίσαμε
και μας γνωρίσατε και σας γνωρίσαμε
από τους υπερβόρειους ίσαμε

τους νέγρους του ισημερινού
που έχουνε σώμα χωρίς νου
και που φωνάζουν σαν πονούν.

Κι εγώ πονώ κι εσείς πονείτε
μα δεν φωνάζουμε και μήτε
καν ψιθυρίζουμε, γιατί

η μηχανή είναι βιαστική
στη φρίκη και στην καταφρόνια
στο θάνατο και στη ζωή,

Το σπίτι γέμισε τριζόνια.


                              Α'

Ρόδο της μοίρας, γύρευες να βρεις να μας πληγώσεις 
μα έσκυβες σαν το μυστικό που πάει να λυτρωθεί 
κι ήταν ωραίο το πρόσταγμα που δέχτηκες να δώσεις 
κι ήταν το χαμογέλιο σου σαν έτοιμο σπαθί.

Του κύκλου σου το ανέβασμα ζωντάνευε τη χτίση 
από τ' αγκάθι σου έφευγε το δρόμου ο στοχασμός 
η ορμή μας γλυκοχάραζε γυμνή να σ' αποχτήσει 
ο κόσμος ήταν εύκολος. Ένας απλός παλμός. 
 

                                Β'

Τα μυστικά της θάλασσας ξεχνιούνται στ' ακρογιάλια 
η σκοτεινάγρα του βυθού ξεχνιέται στον αφρό. 
Λάμπουνε ξάφνου πορφυρά της μνήμης τα κοράλλια... 
Ω μην ταράξεις... πρόσεξε ν' ακούσεις τ' αλαφρό

ξεκίνημά της... τ' άγγιξες το δέντρο με τα μήλα 
το χέρι απλώθη κι η κλωστή δείχνει και σε οδηγεί... 
Ω σκοτεινό ανατρίχιασμα στη ρίζα και στα φύλλα 
να 'σουν εσύ που θα 'φερνες την ξεχασμένη αυγή!

Στον κάμπο του αποχωρισμού να ξανανθίζουν κρίνα 
μέρες ν' ανοίγουνται ώριμες, οι αγκάλες τ' ουρανού, 
να φέγγουν στο αντηλάρισμα τα μάτια μόνο εκείνα 
αγνή η ψυχή να γράφεται σαν το τραγούδια αυλού...

Η νύχτα να 'ταν που έκλεισε τα μάτια; Μένει αθάλη, 
σαν από δοξαριού νευρά μένει πνιχτό βουητό, 
μια στάχτη κι ένας ίλιγγος στο μαύρο γυρογιάλι 
κι ένα πυκνό φτερούγισμα στην εικασία κλειστό.

Ρόδο του ανέμου, γνώριζες μα ανέγνωρους μας πήρες 
την ώρα που θεμέλιωνε γιοφύρια ο λογισμός 
να πλέξουνε τα δάχτυλα και να διαβούν δυο μοίρες 
και να χυθούν στο χαμηλό κι αναπαμένο φως. 
 

                                Γ'

Ω σκοτεινό ανατρίχιασμα στη ρίζα και στα φύλλα! 
Πρόβαλε ανάστημα άγρυπνο στο πλήθος της σιωπής 
σήκωσε το κεφάλι σου από τα χέρια τα καμπύλα 
το θέλημά σου να γενεί και να μου ξαναπείς

τα λόγια που άγγιζαν και σμίγαν το αίμα σαν αγκάλη 
κι ας γείρει ο πόθος σου βαθύς σαν ίσκιος καρυδιάς 
και να μας πλημμυράει με των μαλλιών σου τη σπατάλη 
από το χνούδι του φιλιού στα φύλλα της καρδιάς.

Χαμήλωναν τα μάτια σου κι είχες το χαμογέλιο 
που ανιστορούσαν ταπεινά ζωγράφοι αλλοτινοί. 
Λησμονημένο ανάγνωσμα σ' ένα παλιό ευαγγέλιο 
το μίλημά σου ανάσαινε κι η ανάλαφρη φωνή:

"Είναι το πέρασμα του χρόνου σιγαλό κι απόκοσμο 
κι ο πόνος απαλά μες στην ψυχή μου λάμνει 
χαράζει η αυγή τον ουρανό, τ' όνειρο μένει απόντιστο 
κι είναι σαν να διαβαίνουν μυρωμένοι θάμνοι.

Με του ματιού τ' αλάφιασμα, με του κορμιού το ρόδισμα 
ξυπνούν και κατεβαίνουν σμάρι περιστέρια 
με περιπλέκει χαμηλό το κυκλωτό φτερούγισμα 
ανθρώπινο άγγιγμα στο κόρφο μου τ' αστέρια.

Την ακοή μου ως να 'σμιξε κοχύλι βουίζει ο αντίδικος 
μακρινός κι αξεδιάλυτος του κόσμου ο θρήνος 
μα είναι στιγμές και σβήνουνται και βασιλεύει δίκλωνος 
ο λογισμός του πόθου μου, μόνος εκείνος.

Λες κι είχα αναστηθεί γυμνή σε μια παρμένη θύμηση 
σαν ήρθες γνώριμος και ξένος, ακριβέ μου 
να μου χαρίσεις γέρνοντας την απέραντη λύτρωση 
που γύρευα από τα γοργά σείστρα του ανέμου..."

Το ραγισμένο ηλιόγερμα λιγόστεψε κι εχάθη 
κι έμοιαζε πλάνη να ζητάς τα δώρα τ' ουρανού. 
Χαμήλωναν τα μάτια σου. Του φεγγαριού τ' αγκάθι 
βλάστησε και φοβήθηκες τους ίσκιους του βουνού.

...Μες στον καθρέφτη η αγάπη μας, πώς πάει και λιγοστεύει 
μέσα στον ύπνο τα όνειρα, σκολειό της λησμονιάς 
μέσα στα βάθη του καιρού, πώς η καρδιά στενεύει 
και χάνεται στο λίκνισμα μιας ξένης αγκαλιάς... 
 

                                Δ'

Δυο φίδια ωραία κι αλαργινά, του χωρισμού πλοκάμια 
σέρνουνται και γυρεύουνται στη νύχτα των δεντρών, 
για μιαν αγάπη μυστική σ' ανεύρετα θολάμια 
ακοίμητα γυρεύουνται δεν πίνουν και δεν τρων.

Με γύρους και λυγίσματα κι η αχόρταγή τους γνώμη 
κλώθει, πληθαίνει, στρίβει, απλώνει κρίκους στο κορμί 
που κυβερνούν αμίλητοι του έναστρου θόλου οι νόμοι 
και του αναδεύουν την πυρή κι ασίγαστη αφορμή.

Το δάσος στέκει ριγηλό της νύχτας αντιστύλι 
κι είναι η σιγή τάσι αργυρό όπου πέφτουν οι στιγμές 
αντίχτυποι ξεχωρισμένοι, ολόκληροι, μια σμίλη 
προσεχτική που δέχουνται πελεκητές γραμμές...

Αυγάζει ξάφνου το άγαλμα. Μα τα κορμιά έχουν σβήσει 
στη θάλασσα στον άνεμο στον ήλιο στη βροχή. 
Έτσι γεννιούνται οι ομορφιές που μας χαρίζει η φύση 
μα ποιος ξέρει αν πέθανε στον κόσμο μια ψυχή.

Στη φαντασία θα γύριζαν τα χωρισμένα φίδια 
(Το δάσος λάμπει με πουλιά βλαστούς και ροδαμούς) 
μένουν ακόμη τα σγουρά γυρέματά τους, ίδια 
του κύκλου τα γυρίσματα που φέρνουν τους καημούς. 
 

                                Ε'

Πού πήγε η μέρα η δίκοπη που είχε τα πάντα αλλάξει; 
Δε θα βρεθεί ένας ποταμός να 'ναι για μας πλωτός; 
Δε θα βρεθεί ένας ουρανός τη δρόσο να σταλάξει 
για την ψυχή που νάρκωσε κι ανάθρεψε ο λωτός;

Στην πέτρα της υπομονής προσμένουμε το θάμα 
που ανοίγει τα επουράνια κι είν' όλα βολετά 
προσμένουμε τον άγγελο σαν το πανάρχαιο δράμα 
την ώρα που του δειλινού χάνουνται τ' ανοιχτά

τριαντάφυλλα... Ρόδο άλικο του ανέμου και της μοίρας, 
μόνο στη μνήμη απέμεινες, ένας βαρύς ρυθμός 
ρόδο της νύχτας πέρασες, τρικύμισμα πορφύρας 
τρίκυμισμα της θάλασσας... Ο κόσμος είναι απλός.


Τον άγγελο 
τον περιμέναμε προσηλωμένοι τρία χρόνια 
κοιτάζοντας πολύ κοντά 
τα πεύκα το γιαλό και τ' άστρα. 
Σμίγοντας την κόψη τ' αλετριού ή του καραβιού την καρένα 
ψάχναμε να βρούμε πάλι το πρώτο σπέρμα 
για να ξαναρχίσει το πανάρχαιο δράμα.

Γυρίσαμε στα σπίτια μας τσακισμένοι 
μ' ανήμπορα μέλη, με το στόμα ρημαγμένο 
από τη γέψη της σκουριάς και της αρμύρας. 
Όταν ξυπνήσαμε ταξιδέψαμε κατά το βοριά, ξένοι 
βυθισμένοι μέσα σε καταχνιές από τ' άσπιλα φτερά των 
            κύκνων που μας πληγώναν. 
Τις χειμωνιάτικες νύχτες μας τρέλαινε ο δυνατός αγέρας 
            της ανατολής 
τα καλοκαίρια χανόμασταν μέσα στην αγωνία της μέρας 
            που δεν μπορούσε να ξεψυχήσει.

Φέραμε πίσω 
αυτά τ' ανάγλυφα μιας τέχνης ταπεινής. 
 

Β'

Ακόμη ένα πηγάδι μέσα σε μια σπηλιά. 
¶λλοτε μας ήταν εύκολο ν' αντλήσουμε είδωλα και στολίδια 
για να χαρούν οι φίλοι που μας έμεναν ακόμη πιστοί.

Έσπασαν τα σκοινιά μονάχα οι χαρακιές στου πηγαδιού το στόμα 
μας θυμίζουν την περασμένη μας ευτυχία: 
τα δάχτυλα στο φιλιατρό, καθώς έλεγε ο ποιητής. 
Τα δάχτυλα νιώθουν τη δροσιά της πέτρας λίγο 
κι η θέρμη του κορμιού την κυριεύει 
κι η σπηλιά παίζει την ψυχή της και τη χάνει 
κάθε στιγμή, γεμάτη σιωπή, χωρίς μια στάλα. 
 

Γ' 
Μέμνησο λουτρών οις ενοσφίσθης

Ξύπνησα με το μαρμάρινο τούτο κεφάλι στα χέρια 
που μου εξαντλεί τους αγκώνες και δεν ξέρω πού να 
            τ' ακουμπήσω. 
Έπεφτε το όνειρο καθώς έβγαινα από το όνειρο 
έτσι ενώθηκε η ζωή μας και θα είναι πολύ δύσκολο να 
            ξαναχωρίσει.

Κοιτάζω τα μάτια. Μήτε ανοιχτά μήτε κλειστά 
μιλώ στο στόμα που όλο γυρεύει να μιλήσει 
κρατώ τα μάγουλα που ξεπέρασαν το δέρμα. 
Δεν έχω άλλη δύναμη

τα χέρια μου χάνουνται και με πλησιάζουν 
ακρωτηριασμένα. 
 

Δ'

ΑΡΓΟΝΑΥΤΕΣ

Και ψυχή 
ει μέλλει γνώσεσθαι αυτήν 
εις ψυχήν 
αυτή βλεπτέον: 
τον ξένο και τον εχθρό τον είδαμε στον καθρέφτη.

Ήτανε καλά παιδιά οι σύντροφοι, δε φωνάζαν 
ούτε από τον κάματο ούτε από τη δίψα ούτε από την παγωνιά, 
είχανε το φέρσιμο των δέντρων και των κυμάτων 
που δέχουνται τον άνεμο και τη βροχή 
δέχουνται τη νύχτα και τον ήλιο 
χωρίς ν' αλλάζουν μέσα στην αλλαγή. 
Ήτανε καλά παιδιά, μέρες ολόκληρες 
ίδρωναν στο κουπί με χαμηλωμένα μάτια 
ανασαίνοντας με ρυθμό 
και το αίμα τους κοκκίνιζε ένα δέρμα υποταγμένο. 
Κάποτε τραγούδησαν, με χαμηλωμένα μάτια 
όταν περάσαμε το ερημόνησο με τις αραποσυκιές 
κατά τη δύση, πέρα από τον κάβο των σκύλων 
που γαβγίζουν. 
Ει μέλλει γνώσεσθαι αυτήν, έλεγαν 
εις ψυχήν βλεπτέον, έλεγαν 
και τα κουπιά χτυπούσαν το χρυσάφι του πελάγου 
μέσα στο ηλιόγερμα. 
Περάσαμε κάβους πολλούς πολλά νησιά τη θάλασσα 
που φέρνει την άλλη θάλασσα, γλάρους και φώκιες. 
Δυστυχισμένες γυναίκες κάποτε με ολολυγμούς 
κλαίγανε τα χαμένα τους παιδιά 
κι άλλες αγριεμένες γύρευαν το Μεγαλέξαντρο 
και δόξες βυθισμένες στα βάθη της Ασίας. 
Αράξαμε σ' ακρογιαλιές γεμάτες αρώματα νυχτερινά 
με καλαηδίσματα πουλιών, νερά που αφήνανε στα χέρια 
τη μνήμη μιας μεγάλης ευτυχίας. 
Μα δεν τελειώναν τα ταξίδια. 
Οι ψυχές τους έγιναν ένα με τα κουπιά και τους σκαρμούς 
με το σοβαρό πρόσωπο της πλώρης 
με τ' αυλάκι του τιμονιού 
με το νερό που έσπαζε τη μορφή τους. 
Οι σύντροφοι τέλειωσαν με τη σειρά, 
με χαμηλωμένα μάτια. Τα κουπιά τους 
δείχνουν το μέρος που κοιμούνται στ' ακρογιάλι. 
 

Κανείς δεν τους θυμάται. Δικαιοσύνη. 
 

Ε'

Δεν τους γνωρίσαμε 
                                ήταν η ελπίδα στο βάθος που έλεγε 
πως τους είχαμε γνωρίσει από μικρά παιδιά. 
Τους είδαμε ίσως δυο φορές κι έπειτα πήραν τα καράβια, 
φορτία κάρβουνο, φορτία γεννήματα, κι οι φίλοι μας 
χαμένοι πίσω από τον ωκεανό παντοτινά. 
Η αυγή μας βρίσκει πλάι στην κουρασμένη λάμπα 
να γράφουμε αδέξια και με προσπάθεια στο χαρτί 
πλεούμενα γοργόνες ή κοχύλια 
το απόβραδο κατεβαίνουμε στο ποτάμι 
γιατί μας δείχνει το δρόμο προς τη θάλασσα, 
και περνούμε τις νύχτες σε υπόγεια που μυρίζουν κατράμι.

Οι φίλοι μας έφυγαν 
                                ίσως να μην τους είδαμε ποτές, ίσως 
να τους συναπαντήσαμε όταν ακόμη ο ύπνος 
μας έφερνε πολύ κοντά στο κύμα που ανασαίνει 
ίσως να τους γυρεύουμε γιατί γυρεύουμε την άλλη ζωή, 
πέρα από τ' αγάλματα. 
 

ΣΤ'

Μ.Ρ.

Το περιβόλι με τα συντριβάνια του στη βροχή 
θα το βλέπεις μόνο από το χαμηλό παράθυρο 
πίσω από το θολό τζάμι. Η κάμαρά σου 
θα φωτίζεται μόνο από τη φλόγα του τζακιού 
και κάποτε, στις μακρινές αστραπές θα φαίνουνται 
οι ρυτίδες του μετώπου σου, παλιέ μου Φίλε.

Το περιβόλι με τα συντριβάνια που ήταν στο χέρι σου 
ρυθμός της άλλης ζωής, έξω από τα σπασμένα 
μάρμαρα και τις κολόνες τις τραγικές 
κι ένας χορός μέσα στις πικροδάφνες 
κοντά στα καινούργια λατομεία, 
ένα γυαλί θαμπό θα το 'χει κόψει από τις ώρες σου. 
Δε θ' ανασάνεις, το χώμα κι ο χυμός των δέντρων 
θα ορμούν από τη μνήμη σου για να χτυπήσουν 
πάνω στο τζάμι αυτό που το χτυπά η βροχή 
από τον έξω κόσμο. 
 

Ζ'

ΝΟΤΙΑΣ

Το πέλαγο σμίγει κατά τη δύση μια βουνοσειρά. 
Ζερβά μας ο νοτιάς φυσάει και μας τρελαίνει, 
αυτός ο αγέρας που γυμνώνει τα κόκαλα απ' τη σάρκα. 
Το σπίτι μας μέσα στα πεύκα και στις χαρουπιές. 
Μεγάλα παράθυρα. Μεγάλα τραπέζια 
για να γράφουμε τα γράμματα που σου γράφουμε 
τόσους μήνες και τα ρίχνουμε 
μέσα στον αποχωρισμό για να γεμίσει.

¶στρο της αυγής, όταν χαμήλωνες τα μάτια 
οι ώρες μας ήταν πιο γλυκιές από το λάδι 
πάνω στην πληγή, πιο πρόσχαρες από το κρύο νερό 
στον ουρανίσκο, πιο γαλήνιες από τα φτερά του κύκνου. 
Κρατούσες τη ζωή μας στην παλάμη σου. 
Ύστερα από το πικρό ψωμί της ξενιτιάς 
τη νύχτα αν μείνουμε μπροστά στον άσπρο τοίχο 
η φωνή σου μας πλησιάζει σαν έλπιση φωτιάς 
και πάλι αυτός ο αγέρας ακονίζει 
πάνω στα νεύρα μας ένα ξυράφι.

Σου γράφουμε ο καθένας τα ίδια πράματα 
και σωπαίνει ο καθένας μπρος στον άλλον 
κοιτάζοντας, ο καθένας, τον ίδιο κόσμο χωριστά 
το φως και το σκοτάδι στη βουνοσειρά 
κι εσένα. 
Ποιος θα σηκώσει τη θλίψη τούτη απ' την καρδιά μας; 
Χτες βράδυ μια νεροποντή και σήμερα 
βαραίνει πάλι ο σκεπασμένος ουρανός. Οι στοχασμοί μας 
σαν τις πευκοβελόνες της χτεσινής νεροποντής 
στην πόρτα του σπιτιού μας μαζεμένοι κι άχρηστοι 
θέλουν να χτίσουν έναν πύργο που γκρεμίζει.

Μέσα σε τούτα τα χωριά τ' αποδεκατισμένα 
πάνω σ' αυτό τον κάβο, ξέσκεπο στο νοτιά 
με τη βουνοσειρά μπροστά μας που σε κρύβει, 
ποιος θα μας λογαριάσει την απόφαση της λησμονιάς; 
Ποιος θα δεχτεί την προσφορά μας, στο τέλος αυτό του φθινοπώρου. 
 

H'

Μα τι γυρεύουν οι ψυχές μας ταξιδεύοντας 
πάνω σε καταστρώματα κατελυμένων καραβιών 
στριμωγμένες με γυναίκες κίτρινες και μωρά που κλαίνε 
χωρίς να μπορούν να ξεχαστούν ούτε με τα χελιδονόψαρα 
ούτε με τ' άστρα που δηλώνουν στην άκρη τα κατάρτια. 
Τριμμένες από τους δίσκους των φωνογράφων 
δεμένες άθελα μ' ανύπαρχτα προσκυνήματα 
μουρμουρίζοντας σπασμένες σκέψεις από ξένες γλώσσες.

Μα τι γυρεύουν οι ψυχές μας ταξιδεύοντας 
πάνω στα σαπισμένα θαλάσσια ξύλα 
από λιμάνι σε λιμάνι;

Μετακινώντας τσακισμένες πέτρες, ανασαίνοντας 
τη δροσιά του πεύκου πιο δύσκολα κάθε μέρα, 
κολυμπώντας στα νερά τούτης της θάλασσας 
κι εκείνης της θάλασσας, 
χωρίς αφή 
χωρίς ανθρώπους 
μέσα σε μια πατρίδα που δεν είναι πια δική μας 
ούτε δική σας.

Το ξέραμε πως ήταν ωραία τα νησιά 
κάπου εδώ τριγύρω που ψηλαφούμε 
λίγο πιο χαμηλά ή λίγο πιο ψηλά 
ένα ελάχιστο διάστημα. 
 

Θ'

Είναι παλιό το λιμάνι, δεν μπορώ πια να περιμένω 
ούτε το φίλο που έφυγε στο νησί με τα πεύκα 
ούτε το φίλο που έφυγε στο νησί με τα πλατάνια 
ούτε το φίλο που έφυγε για τ' ανοιχτά. 
Χαϊδεύω τα σκουριασμένα κανόνια, χαϊδεύω τα κουπιά 
να ζωντανέψει το κορμί μου και ν' αποφασίσει. 
Τα καραβόπανα δίνουν μόνο τη μυρωδιά 
του αλατιού της άλλης τρικυμίας.

Αν το θέλησα να μείνω μόνος, γύρεψα 
τη μοναξιά, δε γύρεψα μια τέτοια απαντοχή, 
το κομμάτιασμα της ψυχής μου στον ορίζοντα, 
αυτές τις γραμμές, αυτά τα χρώματα, αυτή τη σιγή.

Τ' άστρα της νύχτας με γυρίζουν στην προσδοκία 
του Οδυσσέα για τους νεκρούς μες στ' ασφοδίλια. 
Μες στ' ασφοδίλια σαν αράξαμε εδώ-πέρα θέλαμε να βρούμε 
τη λαγκαδιά που είδε τον ¶δωνι λαβωμένο. 
 

Ι'

Ο τόπος μας είναι κλειστός, όλο βουνά 
που έχουν σκεπή το χαμηλό ουρανό μέρα και νύχτα. 
Δεν έχουμε ποτάμια δεν έχουμε πηγάδια δεν έχουμε πηγές, 
μονάχα λίγες στέρνες, άδειες κι αυτές, που ηχούν και πού 
            τις προσκυνούμε. 
Ήχος στεκάμενος κούφιος, ίδιος με τη μοναξιά μας 
ίδιος με την αγάπη μας, ίδιος με τα σώματά μας. 
Μας φαίνεται παράξενο που κάποτε μπορέσαμε να χτίσουμε 
τα σπίτια τα καλύβια και τις στάνες μας. 
Κι οι γάμοι μας, τα δροσερά στεφάνια και τα δάχτυλα 
γίνουνται αινίγματα ανεξήγητα για την ψυχή μας. 
Πώς γεννήθηκαν πώς δυναμώσανε τα παιδιά μας;

Ο τόπος μας είναι κλειστός. Τον κλείνουν 
οι δυο μαύρες Συμπληγάδες. Στα λιμάνια 
την Κυριακή σαν κατεβούμε ν' ανασάνουμε 
βλέπουμε να φωτίζουνται στο ηλιόγερμα 
σπασμένα ξύλα από ταξίδια που δεν τέλειωσαν 
σώματα που δεν ξέρουν πια πώς ν' αγαπήσουν. 
 

ΙΑ'

Το αίμα σου πάγωνε κάποτε σαν το φεγγάρι, 
μέσα στην ανεξάντλητη νύχτα το αίμα σου 
άπλωνε τις άσπρες του φτερούγες πάνω 
στους μαύρους βράχους τα σχήματα των δέντρων και 
            τα σπίτια 
με λίγο φως από τα παιδικά μας χρόνια. 
 

ΙΒ'

ΜΠΟΤΙΛΙΑ ΣΤΟ ΠΕΛΑΓΟ

Τρεις βράχοι λίγα καμένα πεύκα κι ένα ρημοκλήσι 
και παραπάνω 
το ίδιο τοπίο αντιγραμμένο ξαναρχίζει 
τρεις βράχοι σε σχήμα πύλης, σκουριασμένοι 
λίγα καμένα πεύκα, μαύρα και κίτρινα 
κι ένα τετράγωνο σπιτάκι θαμμένο στον ασβέστη 
και παραπάνω ακόμη πολλές φορές 
το ίδιο τοπίο ξαναρχίζει κλιμακωτά 
ως τον ορίζοντα ως τον ουρανό που βασιλεύει.

Εδώ αράξαμε το καράβι να ματίσουμε τα σπασμένα κουπιά, 
να πιούμε νερό και να κοιμηθούμε. 
Η θάλασσα που μας πίκρανε είναι βαθιά κι ανεξερεύνητη 
και ξεδιπλώνει μιαν απέραντη γαλήνη. 
Εδώ μέσα στα βότσαλα βρήκαμε ένα νόμισμα 
και το παίξαμε στα ζάρια. 
Το κέρδισε ο μικρότερος και χάθηκε.

Ξαναμπαρκάραμε με τα σπασμένα μας κουπιά. 
 

ΙΓ'

ΥΔΡΑ

Δελφίνια φλάμπουρα και κανονιές. 
Το πέλαγο τόσο πικρό για την ψυχή σου κάποτε, 
σήκωνε τα πολύχρωμα κι αστραφτερά καράβια 
λύγιζε, τα κλυδώνιζε κι όλο μαβί μ' άσπρα φτερά, 
τόσο πικρό για την ψυχή σου κάποτε 
τώρα γεμάτο χρώματα στον ήλιο.

¶σπρα πανιά και φως και τα κουπιά τα υγρά 
χτυπούσαν με ρυθμό τυμπάνου ένα ημερωμένο κύμα.

Θα ήταν ωραία τα μάτια σου να κοίταζαν 
θα ήταν λαμπρά τα χέρια σου ν' απλώνουνταν 
θα ήταν σαν άλλοτε ζωηρά τα χείλια σου 
μπρος σ' ένα τέτοιο θάμα 
το γύρευες 
                τι γύρευες μπροστά στη στάχτη 
ή μέσα στη βροχή στην καταχνιά στον άνεμο, 
την ώρα ακόμη που χαλάρωναν τα φώτα 
κι η πολιτεία βύθιζε κι από τις πλάκες 
σου 'δειχνε την καρδιά του ο Ναζωραίος, 
τι γύρευες; γιατί δεν έρχεσαι; τι γύρευες; 
 

ΙΔ'

Τρία κόκκινα περιστέρια μέσα στο φως 
χαράζοντας τη μοίρα μας μέσα στο φως 
με χρώματα και χειρονομίες ανθρώπων 
που αγαπήσαμε. 
 

ΙΕ'

Quid πλατανών opacissimus?

Ο ύπνος σε τύλιξε, σαν ένα δέντρο, με πράσινα φύλλα, 
ανάσαινες, σαν ένα δέντρο, μέσα στο ήσυχο φως, 
μέσα στη διάφανη πηγή κοίταξα τη μορφή σου 
κλεισμένα βλέφαρα και τα ματόκλαδα χάραζαν το νερό. 
Τα δάχτυλά μου στο μαλακό χορτάρι, βρήκαν τα δάχτυλά σου 
κράτησα το σφυγμό σου μια στιγμή 
κι ένιωσα αλλού τον πόνο της καρδιάς σου.

Κάτω από το πλατάνι, κοντά στο νερό, μέσα στις δάφνες 
ο ύπνος σε μετακινούσε και σε κομμάτιαζε 
γύρω μου, κοντά μου, χωρίς να μπορώ να σ' αγγίξω ολόκληρη, 
ενωμένη με τη σιωπή σου 
βλέποντας τον ίσκιο σου να μεγαλώνει και να μικραίνει, 
να χάνεται στους άλλους ίσκιους, μέσα στον άλλο 
κόσμο που σ' άφηνε και σε κρατούσε.

Τη ζωή που μας έδωσαν να ζήσουμε, τη ζήσαμε. 
Λυπήσου εκείνους που περιμένουν με τόση υπομονή 
χαμένοι μέσα στις μαύρες δάφνες κάτω από τα βαριά πλατάνια 
κι όσους μονάχοι τους μιλούν σε στέρνες και σε πηγάδια 
και πνίγουνται μέσα στους κύκλους της φωνής. 
Λυπήσου το σύντροφο που μοιράστηκε τη στέρησή μας 
            και τον ιδρώτα 
και βύθισε μέσα στον ήλιο σαν κοράκι πέρα απ' τα μάρμαρα, 
χωρίς ελπίδα να χαρεί την αμοιβή μας.

Δώσε μας, έξω από τον ύπνο, τη γαλήνη. 
 

ΙΣΤ'

όνομα δ' Ορέστης

Στη σφενδόνη, πάλι στη σφενδόνη, στη σφενδόνη, 
πόσοι γύροι, πόσοι αιμάτινοι κύκλοι, πόσες μαύρες 
σειρές. Οι άνθρωποι που με κοιτάζουν, 
που με κοιτάζαν όταν πάνω στο άρμα 
σήκωσα το χέρι λαμπρός, κι αλάλαξαν.

Οι αφροί των αλόγων με χτυπούν, τ' άλογα πότε θ' αποστάσουν; 
Τρίζει ο άξονας, πυρώνει ο άξονας, πότε ο άξονας θ' ανάψει; 
Πότε θα σπάσουν τα λουριά, πότε τα πέταλα 
θα πατήσουν μ' όλο το πλάτος πάνω στο χώμα 
πάνω στο μαλακό χορτάρι, μέσα στις παπαρούνες όπου 
την άνοιξη μάζεψες μια μαργαρίτα. 
Ήταν ωραία τα μάτια σου μα δεν ήξερες πού να κοιτάξεις 
δεν ήξερα πού να κοιτάξω μήτε κι εγώ, χωρίς πατρίδα 
εγώ που μάχομαι εδώ-πέρα, πόσοι γύροι; 
και νιώθω τα γόνατα να λυγίζουν πάνω στον άξονα 
πάνω στις ρόδες πάνω στον άγριο στίβο, 
τα γόνατα λυγίζουν εύκολα σαν το θέλουν οι θεοί, 
κανείς δεν μπορεί να ξεφύγει, τι να την κάνεις τη δύναμη, 
            δεν μπορείς 
να ξεφύγεις τη θάλασσα που σε λίκνισε και που γυρεύεις 
τούτη την ώρα της αμάχης, μέσα στην αλογίσια ανάσα, 
με τα καλάμια που τραγουδούσαν το φθινόπωρο σε τρόπο λυδικό, 
τη θάλασσα που δεν μπορείς να βρεις όσο κι αν τρέχεις 
όσο κι αν γυρίζεις μπροστά στις μαύρες Ευμενίδες που βαριούνται, 
χωρίς συχώρεση. 
 

ΙΖ'

ΑΣΤΥΑΝΑΞ

Τώρα που θα φύγεις πάρε μαζί σου και το παιδί 
που είδε το φως κάτω από εκείνο το πλατάνι, 
μια μέρα που αντηχούσαν σάλπιγγες και έλαμπαν όπλα 
και τ' άλογα ιδρωμένα σκύβανε ν' αγγίξουν 
την πράσινη επιφάνεια του νερού 
στη γούρνα με τα υγρά τους τα ρουθούνια.

Οι ελιές με τις ρυτίδες των γονιών μας 
τα βράχια με τη γνώση των γονιών μας 
και το αίμα του αδερφού μας ζωντανό στο χώμα 
ήτανε μια γερή χαρά μια πλούσια τάξη 
για τις ψυχές που γνώριζαν την προσευχή τους.

Τώρα που θα φύγεις, τώρα που η μέρα της πληρωμής 
χαράζει, τώρα που κανείς δεν ξέρει 
ποιον θα σκοτώσει και πώς θα τελειώσει, 
πάρε μαζί σου το παιδί που είδε το φως 
κάτω απ' τα φύλλα εκείνου του πλατάνου 
και μάθε του να μελετά τα δέντρα. 
 

ΙΗ'

Λυπούμαι γιατί άφησα να περάσει ένα πλατύ ποτάμι 
            μέσα από τα δάχτυλά μου 
χωρίς να πιω ούτε μια στάλα. 
Τώρα βυθίζομαι στην πέτρα. 
Ένα μικρό πεύκο στο κόκκινο χώμα, 
δεν έχω άλλη συντροφιά. 
Ό,τι αγάπησα χάθηκε μαζί με τα σπίτια 
που ήταν καινούργια το περασμένο καλοκαίρι 
και γκρέμισαν με τον αγέρα του φθινοπώρου. 
 

ΙΘ'

Κι αν ο αγέρας φυσά δε μας δροσίζει 
κι ο ίσκιος μένει στενός κάτω απ' το κυπαρίσσια 
κι όλο τριγύρω ανήφοροι στα βουνά

μας βαραίνουν 
οι φίλοι που δεν ξέρουν πια πώς να πεθάνουν. 
 

Κ'

[ΑΝΔΡΟΜΕΔΑ]

Στο στήθος μου η πληγή ανοίγει πάλι 
όταν χαμηλώνουν τ' άστρα και συγγενεύουν με το κορμί μου 
όταν πέφτει σιγή κάτω από τα πέλματα των ανθρώπων

Αυτές οι πέτρες που βουλιάζουν μέσα στα χρόνια ως πού 
            θα με παρασύρουν; 
Τη θάλασσα τη θάλασσα, ποιος θα μπορέσει να την εξαντλήσει; 
Βλέπω τα χέρια κάθε αυγή να γνέφουν στο γύπα και στο γεράκι 
δεμένη πάνω στο βράχο που έγινε με τον πόνο δικός μου, 
βλέπω τα δέντρα που ανασαίνουν τη μαύρη γαλήνη των 
            πεθαμένων 
κι έπειτα τα χαμόγελα, που δεν προχωρούν, των αγαλμάτων. 
 

ΚΑ'

Εμείς που ξεκινήσαμε για το προσκύνημα τούτο 
κοιτάξαμε τα σπασμένα αγάλματα 
ξεχαστήκαμε και είπαμε πως δε χάνεται η ζωή τόσο εύκολα 
πως έχει ο θάνατος δρόμους ανεξερεύνητούς 
και μια δική του δικαιοσύνη

πως όταν εμείς ορθοί στα πόδια μας πεθαίνουμε 
μέσα στην πέτρα αδερφωμένοι 
ενωμένοι με τη σκληρότητα και την αδυναμία, 
οι παλαιοί νεκροί ξεφύγαν απ' τον κύκλο και αναστήθηκαν 
και χαμογελάνε μέσα σε μία παράξενη ησυχία. 
 

ΚΒ'

Γιατί περάσαν τόσα και τόσα μπροστά στα μάτια μας 
που και τα μάτια μας δεν είδαν τίποτε, μα παραπέρα 
και πίσω η μνήμη σαν το άσπρο πανί μια νύχτα σε μια μάντρα 
που είδαμε οράματα παράξενα, περισσότερο κι από σένα, 
να περνούν και να χάνουνται μέσα στο ακίνητο φύλλωμα 
            μιας πιπεριάς

γιατί γνωρίσαμε τόσο πολύ τούτη τη μοίρα μας 
στριφογυρίζοντας μέσα σε σπασμένες πέτρες, τρεις ή έξι 
            χιλιάδες χρόνια 
ψάχνοντας σε οικοδομές γκρεμισμένες που θα ήταν ίσως 
            το δικό μας σπίτι 
προσπαθώντας να θυμηθούμε χρονολογίες και ηρωικές 
            πράξεις 
θα μπορέσουμε;

γιατί δεθήκαμε και σκορπιστήκαμε 
και παλέψαμε με δυσκολίες ανύπαρχτες όπως λέγαν, 
χαμένοι, ξαναβρίσκοντας ένα δρόμο γεμάτο τυφλά συντάγματα, 
βουλιάζοντας μέσα σε βάλτους και μέσα στη λίμνη του 
            Μαραθώνα, 
θα μπορέσουμε να πεθάνουμε κανονικά; 
 

ΚΓ'

Λίγο ακόμα 
θα ιδούμε τις αμυγδαλιές ν' ανθίζουν 
τα μάρμαρα να λάμπουν στον ήλιο 
τη θάλασσα να κυματίζει

λίγο ακόμα, 
να σηκωθούμε λίγο ψηλότερα. 
 

ΚΔ'

Εδώ τελειώνουν τα έργα της θάλασσας, τα έργα της αγάπης. 
Εκείνοι που κάποτε θα ζήσουν εδώ που τελειώνουμε 
αν τύχει και μαυρίσει στη μνήμη τους το αίμα και ξεχειλίσει 
ας μη μας ξεχάσουν, τις αδύναμες ψυχές μέσα στ' ασφοδίλια, 
ας γυρίσουν προς το έρεβος τα κεφάλια των θυμάτων:

Εμείς που τίποτε δεν είχαμε θα τους διδάξουμε τη γαλήνη. 

Τράβα αγωγιάτη, καρότσα τράβα,
τράβα να φτάσουμε γοργά στην Κάβα!
Φύσα βαπόρι, βόα μηχανή,
να 'ρθούμε πρώτοι εμείς! - οι στερνοί.

Τα στερνοπαίδια και τ' αποσπόρια
και τ' αποβράσματα και τ' αποφόρια
μιας μάχης που ήτανε γι' άλλα κορμιά
για μάτια αλλιώτικα κι άλλη καρδιά.

Πολιτικάντηδες, καραβανάδες,
ψιλικατζήδες, κολλυβιστάδες,
μούργοι, μουνούχοι και θηλυκά -
τράβα αγωγιάτη! βάρα αμαξά!

Φτωχή Πατρίδα, στα μάγουλά σου
μαχαίρια γράφουνε το γολγοθά σου·
μάνα λιοντόκαρδη, μάνα ορφανή,
κοίτα αν αντέχεις τέτοια πομπή:

το ματσαράγκα, το φαταούλα
με μπογαλάκια και με μπαούλα·
τη χύτρα που έβραζε κάθε βρωμιά
λες και την άδειασαν όλη μεμιά
σ' αυτούς ανάμεσα τους ήπιους λόφους

όπου μας κλείσανε σαν υποτρόφους
ενός αδιάντροπου φρενοβλαβή
που στο βραχνά του παραμιλεί.

Δες το σελέμη, δες και το φάντη
πώς θυμιατίζουνε τον ιεροφάντη
που ρητορεύεται λειτουργικά
μπρος στα πιστά του μηρυκαστικά.

Μαυραγορίτες από τα Νάφια
της προσφυγιάς μας άθλια σινάφια,
γύφτοι ξετσίπωτοι κι αρπαχτικοί,
λένε, πατρίδα, πως πάνε εκεί

στα χώματά σου τα λαβωμένα
γιατί μαράζωσαν, τάχα, στα ξένα
και δεν μπορούνε χωρίς εσέ -
οι φαύλοι: τρέχουνε για το λουφέ.


Λίγες οι νύχτες με φεγγάρι που μ' αρέσαν.
Τ' αλφαβητάρι των άστρων που συλλαβίζεις
όπως το φέρει ο κόπος της  τελειωμένης μέρας
και βγάζεις άλλα νοήματα κι άλλες ελπίδες,
πιο καθαρά μπορείς να το διαβάσεις.
Τώρα που κάθομαι άνεργος και λογαριάζω
λίγα φεγγάρια απόμειναν στη μνήμη~
νησιά, χρώμα Θλιμμένης Παναγίας, αργά στη χάση
ή φεγγαρόφωτα σε πολιτείες του βοριά ρίχνοντας κάποτε
σε ταραγμένους δρόμους ποταμούς και μέλη ανθρώπων
βαριά μια νάρκη.
Κι όμως χτες βράδυ εδώ, σε τούτη τη στερνή μας σκάλα
όπου προσμένουμε την ώρα της  επιστροφής μας να χα-
    ράξει
σαν ένα χρέος παλιό, μονέδα που έμεινε για χρόνια
στην κάσα ενός φιλάργυρου, και τέλος
ήρθε η στιγμή της  πλερωμής κι ακούγονται
νομίσματα να πέφτουν πάνω στο τραπέζι~
σε τούτο το τυρρηνικό χωριό, πίσω από τη Θάλασσα του
    Σαλέρνο
πίσω από τα λιμάνια του γυρισμού, στην  άκρη
μιας φθινοπωρινής μπόρας, το φεγγάρι
ξεπέρασε τα σύννεφα, και γίναν
τα σπίτια στην  αντίπερα πλαγιά από σμάλτο.
Σιωπές αγαπημένες της  σελήνης.

Είναι κι αυτός ένας ειρμός της  σκέψης, ένας τρόπος
ν' αρχίσεις να μιλάς για πραγματα που ομολογείς
δύσκολα, σε ώρες όπου δε βαστάς, σε φίλο
που ξέφυγε κρυφά και φέρνει
μαντάτα από το σπίτι κι από τους συντρόφους,
και βιάζεσαι ν' ανοίξεις τη καρδιά σου
μη σε προλάβει η ξενιτιά και τον  αλλάξει.
Ερχόμαστε απ' την Αραπιά, την Αίγυπτο την Παλαιστίνη
   τη Συρία
το κρατίδιο
της Κομμαγηνής που 'σβησε σαν το μικρό λυχνάρι
πολλές φορές γυρίζει στο μυαλό μας,
και πολιτείες μεγάλες που έζησαν χιλιάδες χρόνια
κι έπειτα απόμειναν τόπος βοσκής για τις γκαμούζες
χωράφια για ζαχαροκάλαμα και καλαμπόκια.
Ερχόμαστε απ' την άμμο της  έρημος απ' τις Θάλασσες του
    Πρωτέα,
ψυχές μαραγκιασμένες από δημόσιες αμαρτίες,
καθένας κι ένα αξίωμα σαν το πουλί μες στο κλουβί του.
Το βροχερό φθινόπωρο σ αυτή τη γούβα
κακοφορμίζει την πληγή του καθενός μας
ή αυτό που Θά 'λεγες αλλιώς, νέμεση μοίρα
ή μοναχά κακές συνήθειες, δόλο και απάτη,
ή ακόμη ιδιοτέλεια να καρπωθείς το αίμα των άλλων.
Εύκολα τρίβεται ο άνθρωπος μες στους πολέμους~
ο άνθρωπος είναι μαλακός, ένα δεμάτι χόρτο~
χείλια και δάχτυλα που λαχταρούν ένα άσπρο στήθος
μάτια που μισοκλείνουν στο λαμπύρισμα της  μέρας
και πόδια που θα τρέχανε, κι ας είναι τόσο κουρασμένα,
στο παραμικρό σφύριγμα του κέρδους.
Ο άνθρωπος είναι μαλακός και διψασμένος σαν το χόρτο,
άπληστος σαν το χόρτο, ρίζες τα νεύρα του κι απλώνουν~
σαν έρθει ο Θέρος
προτιμά να σφυρίξουν τα δρεπάνια στ' άλλο χωράφι~
σαν έρθει ο Θέρος
άλλοι φωνάζουνε για να ξορκίσουν το δαιμονικό
άλλοι μπερδεύουνται μες στ' αγαθά τους,  άλλοι  ρητο-
    ρεύουν.
Αλλά τα ξόρκια τ' αγαθά τις ρητορείες,
σαν είναι οι ζωντανοί μακριά, τι Θα τα κάνεις;
Μήπως ο άνθρωπος είναι άλλο πράγμα;
Μην είναι αυτό που μεταδίνει τη ζωή;
Καιρός του σπείρειν, καιρός του Θερίζειν.

Πάλι τα ίδια και τα ίδια, Θα μου πεις, φίλε.
Ομως τη σκέψη του πρόσφυγα τη σκέψη του αιχμάλωτου
   τη σκέψη
του ανθρώπου σαν κατάντησε κι αυτός πραμάτεια
δοκίμασε να την αλλάξεις, δεν μπορείς.
lσως και να 'Θελε να μείνει βασιλιάς ανθρωποφάγων
ξοδεύοντας δυνάμεις που κανείς δεν αγοράζει,
να σεργιανά μέσα σε κάμπους αγαπάνθων
ν' ακούει τα τουμπελέκια κάτω απ' το δέντρο του μπαμπού,
καθώς χορεύουν οι αυλικοί με τερατώδεις προσωπίδες.
Ομως ο τόπος που τον  πελεκούν και που του καίνε σαν
    το πεύκο, και τον  βλέπεις
είτε στο σκοτεινό βαγόνι, χωρίς νερό, σπασμένα τζάμια,
   νύχτες και νύχτες
είτε στο πυρωμένο πλοίο που Θα βουλιάξει καθώς το δει-
    χνουν οι στατιστικές,
ετούτα ρίζωσαν μες στο μυαλό και δεν αλλάζουν
ετούτα φύτεψαν εικόνες ίδιες με τα δέντρα εκείνα
που ρίχνουν τα κλωνάρια τους μες στα παρθένα δάση
κι αυτά καρφώνουνται στο χώμα και ξαναφυτρώνουν~
ρίχνουν κλωνάρια και ξαναφυτρώνουν δρασκελόυτας
λεύγες και λεύγες~
ένα παρθένο δάσος σκοτωμένων φίλων το μυαλό μας.
Κι α σου μιλώ με παραμύθια και παραβολές
είναι γιατί τ' ακούς γλυκότερα, κι η φρίκη
δεν κουβεντιάζεται γιατί είναι ζωυτανή
γιατί είναι αμίλητη και προχωράει~
στάζει τη μέρα, στάζει στον ύπνο
μνησιπήμων πόνος.

Να μιλήσω για ήρωες να μιλήσω για ήρωες: ο Μιχάλης
που έφυγε μ' ανοιχτές πληγές απ' το νοσοκομείο
ίσως μιλούσε για ήρωες όταν, τη νύχτα εκείνη
που έσερνε το ποδάρι του μες στη συσκοτισμένη πολιτεία,
ούρλιαζε ψηλαφώντας τον  πόνο μας~ "Στα σκοτεινά
πηγαίνουμε, στα σκοτεινά προχωρούμε..."
Οι ήρωες προχωρούν στα σκοτεινά.

Λίγες οι νύχτες με φεγγάρι που μ' αρέσουν.


Κι όμως πρέπει να λογαριάσουμε πως προχωρούμε.
Να αισθάνεσαι δε φτάνει μήτε να σκέπτεσαι μήτε να
   κινείσαι
μήτε να κινδυνεύει το σώμα σου στην  παλιά πολεμίστρα,
όταν το λάδι ζεματιστό και το λιωμένο μολύβι αυλακώ-
    νουνε τα τειχιά.

Κι όμως πρέπει να λογαριάσουμε κατά που προχωρούμε,
όχι καθώς ο πόνος μας το θέλει και τα πεινασμένα παι-
   διά μας
και το χάσμα της  πρόσκλησης των συντρόφων από τον
   αντίπερα γιαλό~
μήτε καθώς το ψιθυρίζει το μελανιασμένο φως στο πρό-
    χειρο νοσοκομείο,
το φαρμακευτικό λαμπύρισμα στο προσκέφαλο του παλι-
    καριού που χειρουργήθηκε το μεσημέρι~
αλλά με κάποιον άλλο τρόπο, μπορεί  να θέλω να πω
    καθώς
το μακρύ ποτάμι που βγαίνει από τις μεγάλες λίμνες τις
κλειστές βαθιά στην  Αφρική
και ήτανε κάποτε Θεός κι έπειτα γένηκε δρόμος και δω-
    ρητής και δικαστής και δέλτα~
που δεν είναι ποτές του το ίδιο, κατά που δίδασκαν οι πα-
    λαιοί γραμματισμένοι,
κι ωστόσο μένει πάντα το ίδιο σώμα, το ίδιο στρώμα, και
   το ίδιο Σημείο,
ο ίδιος προσανατολισμός.

Δε θέλω τίποτε άλλο παρά να μιλήσω απλά, να μου δοθεί
   ετούτη η χάρη.
Γιατί και το τραγούδι το φορτώσαμε με τόσες μουσικές
   που σιγά-σιγά,βουλιάζει
και την τέχνη μας τη στολίσαμε τόσο πολύ που φαγώθηκε
   από τα μαλάματα το πρόσωπό της
κι είναι καιρός να πούμε τα λιγοστά μας λόγια γιατί η
   ψυχή μας αύριο κάνει πανιά.

Αν είναι ανθρώπινος ο πόνος δεν είμαστε άνθρωποι μόνο
   για να πονούμε
γι' αυτό συλλογίζομαι τόσο πολύ, τούτες τις μέρες, το με-
   γάλο ποτάμι
αυτό το νόημα που προχωρεί ανάμεσα σε βότανα και σε
   χόρτα
και ζωυτανά που βόσκουν και ξεδιψούν κι ανθρώπους που
   σπέρνουν και που Θερίζουν
και σε μεγάλους τάφους ακόμη και μικρές κατοικίες των
   νεκρών.
Αυτό το ρέμα που τραβάει το δρόμο του και που δεν είναι
   τόσο διαφορετικό από το αίμα των ανθρώπων
κι από τα μάτια των αυθρώπων όταν κοιτάζουν ίσια-πέρα
   χωρίς το φόβο μες στην καρδιά τους,
χωρίς την καθημερινή τρεμούλα για τα μικροπράματα ή
   έστω και για τα μεγάλα~
όταν κοιτάζουν ίσια- πέρα καθώς ο στρατοκόπος που συν-
    ήθισε ν' αναμετρά το δρόμο του με τ' άστρα,
oχι όπως εμείς, την άλλη μέρα, κοιτάζοντας το κλειστό
    περιβόλι στο κοιμισμένο αράπικο σπίτι,
πίσω από τα καφασωτά, το δροσερό περιβολάκι ν' αλλά-
   ζει σχήμα, να μεγαλώνει και να μικραίνει~
αλλάζοντας καθώς κοιτάζαμε, κι εμείς, το σχήμα του πό-
   Θου μας και της  καρδιάς μας,
στη στάλα του μεσημεριού, εμείς το υπομονετικό ζυμάρι
   ενός κόσμου που μας διώχνει και που μας πλάθει,
πιασμένοι στα πλουμισμένα δίχτυα μιας ζωής που ήτανε
    σωστή κι έγινε σκόνη και βούλιαξε μέσα στην  άμμο
αφήνοντας πίσω της μονάχα εκείνο το απροσδιόριστο
    λίκνισμα που μας ζάλισε μιας αψηλής φοινικιάς.


Ναυάγιο ο έρμος καπετάνιος
παλιές του δόξες συλλογάται·
μια μέρα τον τιμούσαν όλοι,
τώρα κανείς δεν τον θυμάται.
 
Κι αυτοί, που ως χτες τον ευλογούσαν,
αδιάφοροι περνούν και ξένοι!
Σαν πέσουν τα καράβια του έξω,
να ζη κανείς ή να πεθαίνει;


            ΕΜΕΙΣ ΟΙ ΛΙΓΟΙ
 
Είμαστε εμείς οι ονειροπαρμένοι τρελλοί της γης
με τη φλογισμένη καρδιά και τα έξαλλα μάτια.
Είμαστε οι αλύτρωτοι στοχαστές και οι τραγικοί ερωτευμένοι.
Χίλιοι ήλιοι κυλούνε μες στο αίμα μας
κι ολούθε μας κυνηγά το όραμα του απείρου.
Η φόρμα δεν μπορεί να μας δαμάσει.
Εμείς ερωτευθήκαμε την ουσία του είναι μας
και σ’ όλους μας τους έρωτες αυτήν αγαπούμε.
Είμαστε οι μεγάλοι ενθουσιασμένοι κι οι μεγάλοι αρνητές.
Κλείνουμε μέσα μας τον κόσμο όλο και δεν είμαστε τίποτα απ’
αυτόν τον κόσμο
Οι μέρες μας είναι μια πυρκαγιά κι οι νύχτες μας ένα πέλαγο
Γύρω μας αντηχεί το γέλιο των ανθρώπων.
 
Είμαστε οι προάγγελοι του χάους.  
 
 
 
            ΕΡΑΣΤΕΣ
 
Περάσανε οι ώρες τους γοργά
και φύγαν οι εραστές θλιμμένοι
με βήματα επίσημα κι αργά
και καμπαρντίνα κουμπωμένη.
 
Και λυπηθήκαμε τους εραστές
με το μικρό στον τόπο πήγαιν’ έλα τους
να νείρονται αγκαλιές ζεστές
σκαλίζοντας τη γη με την ομπρέλα τους.
 
 
 
ΠΑΝΗΓΥΡΙΚΗ ΗΜΕΡΑ
 
Με το φως στα μάτια
με το γέλιο στα φορέματα και στον ουρανό
γέλιο μικρών παιδιών στους περιβόλους
χαρτάκια από καραμέλες και το καλό πουλί
που γνωρίζει του καθενός τη μοίρα.
Αυτός ο θριαμβευτικός άνεμος
πνέοντας κατά τη δύση μαζί με τα μάτια
των κοριτσιών που κρατούν παρθενικό μαντήλι
πάνω από τα κεφάλια των γερόντων.
Όλα κινούνται με χορτάρινη γαλήνη
μες στην οσμή των θυμιαμάτων, της δάφνης
μες στα θροΐζοντα φοινικόκλαρα:
τα κλειστά καταστήματα
οι κωδωνοκρουσίες
κι αυτές οι χιλιάδες τα σοσόνια των κοριτσιών
που μέσα τους φυτρώνει το εφηβικό φυτό.
Γεμάτες οι πλατείες και τα καφενεία
από εορταστές ντυμένους τα καλά τους.
Τι χαρμόσυνη πανηγυρική ημέρα!
Τι εξαίρετος ήλιος για μέρα φθινοπωρινή!
Οι κύριοι με το σαγόνι στο στήθος
Καταλαμβάνονται από νάρκη, με την εφημερίδα τους
στα γόνατα, με κρυωμένον τον καφέ τους˙
οι κυρίες, οι αγαπητές κυρίες των πανηγυριών
αναπολούν τη νεότητα τους προσβλέποντας τις νέες
 που σήμερα φυτρώνει στο στήθος τους λουλούδι.
ένα γραμμόφωνο
δεν προσέχει κανείς
μόνο συντείνει για να ολοκληρωθεί η χαρά
με το συντριβανάκι της πλατείας στη μέση.
Όμως όλοι αυτοί
λησμόνησαν τις θλιβερές οικίες τους
με τους θρηνητικούς μπουφέδες της σάλας
με τα δωμάτια των παιδιών που βλέπουνε προς την αυλή.
Λησμόνησαν κάτι τραπέζια που προέρχονται εκ προικός
Μια ραπτομηχανή θέμα χιλίων συζητήσεων
και τις ραϊσμένες ανθοστήλες για τα αποτσίγαρα…
Και να που οι κατοικίες, μνησίκακες
τώρα που έπεσε το βράδυ
καρτερούν στην κρύα σκοτεινιά με μοχθηρές πόρτες
αυτούς που ξέφυγαν υπό το πρόσχημα της πανηγύρεως.
 
 
 Τον άφησα στ’ ορόσημο.
Του Χάλικα κοιτούσε το βουνό
να βγάλει νόημα.
Χρόνια ’ταν που μαζί του ζαχαρώναμε
με Τέχνη καθαυτή
τις μουλωχτές αντινομίες μας.
 
Τον άφησα χωρίς χαιρετισμό.
Μήτε καν γύρισα να ιδώ
τη στήλη του καπνού
που’ παιρνε σχήμα ανθρώπου
κι έβαζε τα γυαλιά της μυωπίας του,
να ιδεί με.
 
Κατά τις πολιτείες χούγιαξα
-μονάχος.
Της θάλασσας αχός; αγέρας του βουνού;
Σαν μηχανής ρυθμός
πολύβουο το κάλεσμα απ’ των λαών τις μάζες.
Το μήνυμα τραγούδι:
«Δεν είσαι πια – μονάχος,
«Δεν είσαι πια – μονάχος».
 
Τον άφησα στ’ ορόσημο.
–τον εαυτό μου.
Κι ήρτα κοντά σας, σύντροφοι.
Τώρα έχω σάρκα και πονώ
γροθιά και σφίγγω
καρδιά και τραγουδώ:
«Δεν είμαι πια μονάχος!»


Ανάμεσα με Τρίγλια,
Σιγή και Μουντανιά
καράβι βολτατζάρει
με δεκοχτώ πανιά.
 
Να το, άραξε. Τρεις ναύτες
στο άλμπουρο το πλωριό,
δένοντας τρίτσα-ρόλια,
θωρούνε το χωριό.
 
Κι απ’ το πρυμνιό ακροθώρι,
περήφανη, τρανή,
στο αγέρι κυματίζει
το σκλάβο η γαλανή.
 
Κόφτε, παρθένες, άθια,
κόρες βασιλικό,
και στο γιαλό τραβήξτε
τί μοιάζει ελληνικό.


 Όταν εγώ με σέβας
τα μάτια σου κοιτάω
ευθύς αλησμονάω
το λάμψιμο του ηλιού!
 
Νύχτα για με δεν είναι
ποτέ σιμά σ’ εσένα,
είν’ όλα φωτισμένα
και μέρα είναι παντού.
 
Η άνοιξη ανασταίνεται,
τα πάντα ανθοβολούνε
και τα πουλιά ξυπνούνε
να γλυκοφιληθούν.
 
Ας πάψουν τώρα τ’ άστρα,
ο ήλιος, το φεγγάρι·
δύο μάτια έχουν τη χάρη
την πλάση να ξυπνούν.

Έρριξε το κεφάλι
μια «ιδέα» πίσω.
Πέρασε τον αντίχειρα
στο γιλέκο
εκεί
στο άνοιγμα της μασχάλης
-η ανάγκη ενός καθρέφτη
ορθώθηκε επιτακτική-,
χαμογέλασε,
άνοιξε το στόμα,
μα,
δεν μίλησε.
Του’ ταν αρκετό,
που δεκάδες χιλιάδες λαός
χειροκροτούσε αυτόν
κι όχι
τα λόγια του.


Και κάτω απ' την ψιλή-ψιλή βροχούλα

που στάλαζε απ' το γκρίζο ουρανό,

στων λογισμών μου μπήκα τη βαρκούλα

και στα παλιά γιαλό-γιαλό γυρνώ.

 

(Φοιτητική ζωή-φιλοδοξία-

περιπέτειες-όνειρα πολλά...)

Πόσα κεφάλια χωρίς αξία!

Κι αγάλι-αγάλι ένα δάκρυ κυλά.

 

Ήταν λοιπόν αλήθεια;.. Τόσοι κόποι,

όλα χαμένα πήγαν στο κενόν;

Μάταια γίναμε πολιτισμένοι ανθρώποι,

γεμάτοι απ' τις ρυτίδες των σοφών;

 

Μας τραγουδεί κάποια ρομβία και τότες

βλέπουμε σαστισμένοι, εκστατικοί,

πως μείναμε για πάντα επαρχιώτες,

με μια καρδιά δειλή, ρωμαντική!


 
Του κάρφωσαν τον γάντζο στην καρδιά
και τον τραβούσαν.
 
Έσερνε μαζί του
ένα τοπίο κατάφυτο από αναμνήσεις
ερείπια από γυναίκες να κλαίνε,
να εκλιπαρούν.
 
Με τη γλώσσα σφιγμένη στα δόντια.
 
Οι άλλοι διεκδικούσαν το σώμα
                        στο διάβολο η ψυχή,
το σώμα είναι ιδιοκτησία τους,
του ξήλωναν την καρδιά
και τα μάτια.
 
Δεν αρνήθηκε τίποτε,
καμιά κατάφαση,
γιατί κάθε πράξη ή πιθανή χειρονομία τους
δικαίωνε την αγάπη του,
μεγάλωνε την οπτική του προσμέτρηση,
γύμνωνε το ανυπέρβλητο μεγαλείο των τιποτένιων.


1
Βρέχει
ολημερίς
μονότονα
που λεν κι οι ποιητές
Και ποιο το διάφορο για μας
Και να καρπίσουν τα χωράφια μας
για τους εμπόρους θα καρπίσουν
και ν’ ανοίξουμε τους φεγγίτες μας
οι στάλες θα μας πνίξουν
Έτσι που μας στέγνωσαν
στην άγονη επαρχία
μήτε να μουσκέψουμε μπορούμε.
 
2
Έβγαλε απ’ το πορτοφόλι
ένα κομμάτι φεγγάρι
κι αγόρασε μια εφημερίδα
κι ένα ρεαλιστικό παραμύθι για παιδιά.
Τον παλιάνθρωπο είπαν
όσοι τον είδαν
Θα μπορούσε να τους εξαργυρώσει κάτι άλλο
τη γυναίκα μου να πούμε
ή την ιδεολογία του.
Το φεγγάρι βρήκε να ρευστοποιήσει;
Σκότωσε το ρομαντισμό μας.


Απ' τις καλύβες και τις φτωχογειτονιές
από τις φάμπρικες, από τις γαλαρίες
απ' τα μπουντρούμια και τις εξορίες
τα τρία γράμματα,
τρεις ήλιοι της πατρίδας μας
φωτίσανε τη νύχτα μας:
ΕΑΜ
Ουράνιο τόξο λάμπει μες στην καταιγίδα,
το αίμα, το αίμα μας πάλι
γεμίζει τ' αυλάκι,
που ξεκινάει από το Μαραθώνα.
Ελάτε τώρα,
να μεταλάβουμε απ' το κρασί της λευτεριάς μας
κι ύστερα, ο τύραννος θα νιώσει
σαν φωτιά πυρωμένο το χώμα
να του καίει τα βέβηλά του ποδάρια.
Στη χώρα που αρματώθηκε με τ' άρματά του.
Στη χώρα που αρματώθηκε,
πια να ξεχάσεις, τον ύπνο,
ξένε οχτρέ.
Κι ούτε θα βρεις του γυρισμού το δρόμο.
Εδώ, είν' της Λευτεριάς οι δράκοι
που δεν χαρίζονται ποτές τους στους τυράννους.
Στο καμίνι τ' αγώνα
η ψυχή μας γεμίζει μ' οράματα
κι έτσι, η θέλησή μας μπορεί,
να κινήσει βουνά,
να κάνει και θάματα.
Το καμίνι τ' αγώνα
την καρδιά μας τη χύνει
ο' ατσάλι στιλπνό,
να, ξαστράφτει στον ήλιο,
δίχως λέρα, καθάρια, πανέτοιμη
να ριχτεί, να δοθεί στον αγώνα.
Ω μεγάλε καιρέ της ανάτασης
που παλεύουν στ' αλώνια θεριά
του θανάτου θεριά τα νικούν
τα θεριά της Αντίστασης.
Του ΕΑΜ, της ΕΠΟΝ, του ΕΛΑΣ
που σαν φάροι οδηγούν τον αγώνα
στα μισά του αιώνα
μια Γενιά, η Γενιά της Αντίστασης
η Γενιά του ΕΑΜ,
ανεβαίνει στο φως
ανεβαίνει στα βάθρα να γένει
η Γενιά της Ανάστασης.
Το χωνί της φωνής του ΕΑΜ γιγαντώνει
ν' ακουστεί στης Ελλάδας τα πέρατα
των τυράννων να κόψει τον ύπνο.
Το χωνί, τη φωνή-θέλησή μας ενώνει
στη φωνή των Λαών. Λευτεριά.
Τώρα οι νύχτες μας λεύτερες
στη φοβέρα απαντούν με φοβέρα
που αχός, ιαχές, κύκλοι παν στον αγέρα
κι ανταμώνουν στη δόξα ψηλό
οι γειτονιές, της Αθήνας τα κάστρα,
οι μεγάλες στιγμές.
Το νέο Μπιζάνι, Δουργούτι, Υμηττός,
Καισαριανή, Κοκκινιά, Καλλιθέα.
Ποιος την Άνοιξη πάει
για Λευτεριά ως το θάνατο;
Οι διακόσιοι της πρώτης του Μάη,
ο Σουκατζίδης, που δεν δέχτηκε
απ' τον εχθρό σαν δώρο τη ζωή του.
Η Ηλέκτρα,
που βάδιζε στο θάνατο
με τ' όνομα Ελληνίδα.
Τι είναι και τι θέλει το ΕΑΜ,
μας έγραψε σ' ένα μικρό βιβλίο
ως με μια καρδιά,
σε βάρος, σε σοφία, σε δυναμισμό,
ο τιμημένος δάσκαλός μας ο Γληνός.
Και τώρα που τ' αναλογιέμαι
δάσκαλε σοφέ κι αγαπημένε
αυτό τ' αψήφιστο βιβλίο,
του ηρωικού μας κόμματος η σκέψη — ,
ήτανε κάτι σαν μπουρλότο του Κανάρη
στη νύχτα της σκλαβιάς χωρίς φεγγάρι.
Μπούσουλας έγινε σ' εμάς
και στο μεγάλο πρωτοκαπετάνιο μας
τον Άρη,
ν' ανάψουμε απ' άκρη σ' άκρη στην Ελλάδα,
τη θέληση γι' αγώνα, για τη νίκη.
Τη νίκη που κερδίσαμε απ' εχθρούς
και χάσαμε από «φίλους».

Ντύθηκε μ΄ επιμέλεια για το δείπνο
με την τάξη που είχε αποστηθίσει
απ΄ τις εφημερίδες κι από ανυπόμονους
ξένους που γνώριζε βιαστικά πίσω απ΄
τα δέντρα, στο άλσος της γενέθλιας πόλης.
Ο τοίχος του ξενοδοχείου
παρ΄ όλο που ήταν λεπτός για τους
ερωτευμένους επαρχιώτες που κατέλυαν
εδώ, εκείνη την ώρα της ημέρας ήταν
παράξενα σιωπηλός. Τα παράθυρα ήσαν θαμμένα
σε μια εσωτερική αυλή σαν θεωρεία
θεάτρου και μόνο μια φωτεινή σκόνη
έδειχνε πως ήταν μέρα ακόμα και μέσα
στο κρεβάτι του.
Με δίψα εγκεφαλική για μαύρα κοστούμια
και καφετιές γραβάτες του πέρασε γρήγορα
και τώρα διψούσε μόνο για φρούτα
και κρύα πιάτα. Να φάει μόνος
χωρίς να ντυθεί ήταν μέσα στον κύκλο
των δυνατοτήτων και του πορτοφολιού του.
Πέρασε στο λουτρό κι από εκεί
στο μικρότερο δωμάτιο που έσκυβε κανείς
για να μπει και διάλεξε παπούτσια
και γραβάτες. Δεν έκανε τίποτα μόνος του
που να μην ήταν γυναικείο, αλλά ο ίδιος
ήταν ένας άντρας μελαγχολικός κι όχι
ένας ποιητής που γράφει πάντα για τον
εαυτό του.
Το ξενοδοχείο ήταν πολύ πραγματικό
κι όταν αυτός πλάγιαζε τις νύχτες
αναρωτιόταν μήπως ήταν ήδη νεκρός
και ο έξω κόσμος αντανάκλαση του εαυτού του.
Πίσω απ΄ το ξενοδοχείο είχε πολύ φως
από ένα άχτιστο οικόπεδο, αλλά οι υπόλοιπες
πλευρές του έβλεπαν σε τοίχους
και τα παράθυρά του κύτταζαν σ΄ ένα δρόμο
που ήταν ακατανόητος για τις ανάγκες του.
Μια νύχτα ξύπνησε στην άλλη πλευρά
του τοίχου. Ήταν πολύ σκοτεινά
για να έχει μετακινηθεί μες στο κρεβάτι του
αλλά καθώς ανασηκώθηκε είδε το περβάζι
που ήταν ζεστό και φωτεινό
σαν να το νότιζε ο μπάτης.
Στην άλλη άκρη του δωματίου
φύτρωναν πυκνά τα δέντρα του γενέθλιου
άλσους και στα χαλιά σερνόταν ένα τριφύλλι
που είχε το βάθος μιας πισίνας.
Τόσο ήταν γαλάζιο που όταν συνέβη
να ξαναγείρει στον λήθαργο, τα χέρια του
ήταν κομμένα απ΄ την προσπάθεια ν΄ αγκαλιάσει
όλη εκείνη την άγνωστη υγρότητα.
Δεν είχε κανένα βιβλίο να διαβάσει
εκείνος ο ευτυχισμένος άνθρωπος
κι έτσι δεν χρειάστηκε ποτέ να γράψει τίποτα.
Κι όλα εκείνα χάθηκαν
μες στο πραγματικό ξενοδοχείο
σαν να μην είχαν γίνει ποτέ.-


- Τι έγιναν τα κυπαρίσσια;
- Τά ΄κοψαν
γιατί το τοπίο
βρήκε άλλους τρόπους να πενθεί.
 
Αποδημητικό πουλί
ξέχασες να επιστρέψεις
κι ας ήρθε η Άνοιξη·
ή μήπως και δεν ήρθε;
 
Του Αργοναύτη το κουπί
βυθίζεται με πείσμα
σ΄ ελπίδες θάλασσες
γι΄ ανύπαρχτες Κολχίδες.
 
Για όσα τόλμησα,
για όσα δεν τόλμησα,
για ό,τι άφησα να προσπεράσει,
εκτίω την ποινήν της ζωής.
 
Κωπηλατώ σπασμωδικά
στις λίμνες των ματιών σου.
Είναι ο μόνος τρόπος
ν΄ αναστείλω το θάνατο.
 
Ανατριχίλα φύλλου λεύκας,
τρέμει το βλέφαρο πριν απ΄ το δάκρυ.
Τα είδα, αλήθεια,
από κοντά ή τα φαντάστηκα;
 
Νούφαρο δίχως μίσχο,
λεκές σε ακίνητο νερό·
κλώνοι απολιθωμένου δέντρου.
Αλαζονεία θανάτου.


Γύρω μου απλώνεται ο άπειρος του κόσμου ωκεανός
Το βλέμμα μου στην καταχνιά του μέλλοντος βυθίζω
μα, οι μακρυσμένοι ορίζοντες στο ίδιο πνίγονται γκρίζο
Μόνο ουρανός και θάλασσα... Θάλασσα κι ουρανός...
 
Παρήγορο όραμα, στεριάς καμμιάς, δεν ξεχωρίζω
Σημάδι ζωής δε μου ΄χει δώσει ούτε υποψίας καπνός
και κάθε νύχτα ανεμοσβήνει η ελπίδα μου φανός
Κουράστηκα δίχως σκοπό στο άγνωστο ν΄ αρμενίζω
 
Ασήκωτο και το αλαφρύ κουπί μου έγινε βάρος
Το άτονο μόνο βλέμμα μου ν΄ αντλήσει λίγο θάρρος
γυρίζω πια προς τη χλοερή του τάφου, τώρα, γη
 
Σε λίγο, εμπρός μου, θα προβάλει ο σκοτεινός κουρσάρος
θα πλύνει με κρασί πικρό το αλάτι απ΄ την πληγή
στην αγκαλιά του πριν με πάρει. Όμως, γιατί ν΄ αργεί;


Η χώρα της σιωπής είναι από κρύσταλλο
γαλάζιο κρύσταλλο, σαν από πάγο.
Εκεί χορεύουνε τα πάντα αθόρυβα
κι όλες οι εικόνες διαθλώνται στο άπειρο
Τα δάκρυα των παιδιών και τα παράπονα
αφίνουν το λεπτό ήχο της κιθάρας
Των σιωπηλών πλασμάτων τα χαμόγελα
ρόδινη ανταύγεια υψώνουν στα μεσούρανα
Και τα βαθιά βλέμματα της αγάπης
ανάβουν φλόγες πυρκαγιάς γαλάζιες
Στη χώρα της σιωπής ό,τι είναι γνήσιο
σαν μια καμπάνα ακούγεται γιορτάσιμη
που ανοίγει βουερούς θόλους στα ουράνια
Στη χώρα της σιωπής συχνά ακροάστηκα
τις ασημένιες κωδωνοκρουσίες
που υψώνει κάποιο σμήνος γερανών
Σε γάμους μυστικούς, σε λιτανείες
σε τελετές ουράνιες παρευρέθηκα
στη χώρα της σιωπής που είναι από κρύσταλλο
γαλάζιο κρύσταλλο, σαν από πάγο.-

Η χαρά των αρχαίων ψαριών τη θάλασσα ασημίζει κι ακόμη
τυχαίνει να δουν τα μάτια μας πλαγιές με χαμομήλια
το πιο πιστό κόκκινο η ζωή της παπαρούνας κόμπος και σωρός
μετά πλήθος άγνωστα ανθάκια συντροφιά στα μονοπάτια
για πού τραβάει η άγρια ομορφιά ποιος θα το πει
όταν ανθίζουν οι οξιές βουνά και σύννεφα τριανταφυλλένια
μα θεέ μου τόση αλλοπαρμένη ανθοφορία τόσο ανιδιοτελής
σάμπως απλήρωτοι λογαριασμοί της άνοιξης χρόνια και χρόνια τώρα.


Η αγάπη σου,
σε πληροφορώ
μου δυσκολεύει τη ζωή.
Εδώ πέρα δεν υπάρχει άλλη διέξοδος.
Περπατώ στους δρόμους
με την ύπαρξή μου γραμμένη κάτω απ' τα
παπούτσια μου
που τη ζουλεί το κάθε μου πάτημα.
Καμιά φορά βγάζουμε το παπούτσι μας
και το πετάμε στον αέρα,
γιατί είναι ανάγκη να παίξουμε.
Κάποια μέρα μπορεί να το χάσω μέσα σ' αυτή την οχλοβοή
μαζί με ό,τι έχει γραμμένο από κάτω.
 
Εσύ μου είπες να μην τα κάνω όλ' αυτά.
Μα ακριβώς σου γράφω για να σε πληρο­φορήσω πως δε γίνεται διαφορετικά.
Δεν μπορώ να σ' ευχαριστήσω.
Η αγάπη σου με τραβά από τα μαλλιά, όταν εγώ
μάχομαι ολάκερος,
μ' αποσπά δυνάμεις,
αυτή την κρίσιμη στιγμή,
που μόνο με μαντίλια βρεμένα στο αίμα
προσπαθούμε να δροσίσουμε το μέτωπο
των ζαλισμένων μας πεποιθήσεων.
 
ΤΙ ΜΑΣ ΕΦΕΡΕ Ο ΒΙΚΕΝΤΙΟΣ
Τα πλούτη ήτανε κλουβί.
Ητανε μια μικρή γυάλινη σφαίρα όπου
κλείσαμε την ψυχή μας.
Μικρός ουρανός, τεχνητός.
Ημίγυμνες γυναίκες μ' αραχνοΰφαντα,
καπνοί
ώσπου είχαμε λεφτά
βρίσκαμε διαρκώς ασχολίες, διασκεδάσεις,
μες στη γυάλινη μικρή σφαίρα.
Πως τα δέσαμε τα μάτια μας,
πράγμα που δεν ήτανε ποτέ του γούστου μας.
Γιατί ο Βικέντιος Βαν Γκογκ,
γιατί αναζήτησε τα δυστυχισμένα πρόσωπα, τ' αυλακωμένα,
γιατί ζωγράφισε τους καρβουνοβαμμένους ανθρακωρύχους
και τα θλιμμένα παλιοπάπουτσα με τις ρυτί­δες,
που τα φορούσε ο μόχτος τόσα χρόνια,
που τα ξεχαρβάλωσε η ανάγωγη γης
χαϊδεύοντάς τα με πέτρες και με χώματα
τόσα χρόνια, τόσα χρόνια.
 
Ο Βικέντιος
μας κουβάλησε απ' τ' ανθρακωρυχεία τουΜπορινάζ
έναν κασμά,
να θραύσουμε τη μικρή γυάλινη σφαίρα.
 
 
 
ΤΟ ΒΑΘΟΣ ΤΟΥ ΚΟΣΜΟΥ
Αυτή με τραβούσε απ' τα μαλλιά.
 
Εσείς δεθήκατε
πέτρες στο λαιμό μου.
 
Μα που θα με πάτε
που θα με βυθίσετε. - Ο βυθός
του πόνου
 
ο βυθός της δικής μου θάλασσας
 
είναι γιομάτος μαργαριτάρια
και πολύτιμες πέτρες.
 
 
ΑΓΝΑΝΤΕΜΑ
Στο παλιό μου σπίτι
απλώνουνταν μπροστά μου η θάλασσα
πνοή ασυδοσίας στα στήθια μου
ξεφυλλίζοντας ονειροκρίτες.
 
Τώρα
σκληρά βουνά
κόβουνε την όραση
όνειρα περικυκλωμένα.
 
Το άλογο
χλιμιντράει ξανά
οπλή και φλόγα.
 
Καβαλάρης
απάνω στις βουνοκορφές
αντηλιά στην απαλάμη
γυρεύει την ίδια τη θάλασσα
-δεν μπορώ να ζήσω
χωρίς πέντε καράβια στις ακτές μου
πανέτοιμα κι αστραφτερά.
 
 
ΕΝΑ ΤΡΑΓΟΥΔΙ ΓΙΑ ΤΟΝ ΡΙΜΑΧΟ
Και ποιος ήτανε τόσο λεβέντης
όπως τον Ριμαχό
που έσκυψε και φίλησε το χώμα
απ 'όπου διάβηκε η αγαπημένη του
κι αυτή προχωρούσε υπερήφανη κι ακατάδεχτη
κι οι άλλοι τον είπανε βλάκα
κι αυτός ξανάσκυψε και ξαναφίλησε το χώ­μα
ξέροντας καλά πως οι άλλοι τον λέγανε βλάκα.
 
Και τα στήθια του ήταν γεμάτα χαρά.
Γεμάτα χαρά.
 
Ποιος ήτανε τόσο λεβέντης όπως τον Ριμαχό
Εφτά χιλιάδες φορές θα σκοτώνονταν
για να υπερασπίσει το χώμα απ 'όπου διάβηκε η αγάπη του.
 
Ποιος είναι λεβέντης σαν τον Ριμαχό
ποιος έχει αγάπη σαν τον Ριμαχό
να υπερασπίσει τούτα τα χώματα.

Η γυναίκα μου σαν κούκλα με το νέο της φουστάνι
στον περίπατο σαν βγαίνει είδες νάζι που το κάνει;
«Προσκυνώ!» της λέει ο ένας· «Δούλος σας» τής λέει ο άλλος·
Και εγώ ωσάν μεγάλος
της Ευρώπης διπλωμάτης
αντιχαιρετώ τους φίλους συμπεριπατών σιμά της.
-- Γυναικούλα μου, ποιος είναι ο ξανθός με τα μουστάκια;
-- Παίζαμε μαζί, μου λέει, όταν είμαστε παιδάκια.
-- Αμ αυτός ο μαυρογένης;
-- Αυτός είναι ο κουμπάρος της κουμπάρας της Ελένης.
-- Και αυτός που περπατάει σαν μουλάρι που κλωτσάει;
-- Μου τον είχανε συστήσει τελευταίως σ’ ένα τσάι.
-- Μα κι αυτός πω ’χει βαμμένα τα μουστάκια και τα γένια;
-- Ουφ! λογαριασμούς γυρεύεις! Δεν είναι δική σου έννοια.
Βγάνε σ’ όλους το καπέλο
και ποιοι είναι, και τι θέλουν, να με ερωτάς δεν θέλω.

Μωρέ, κόσμο που γνωρίζει η γυναίκα μου αυτή !
Πώς δεν τσ' έρχεται η ιδέα να με βγάλει βουλευτή!


Εκείνος στο παράθυρο κι αυτή στο περιβόλι
τι ομιλίες έκαναν καταλαβαίνετ΄ όλοι.
Δεν πέρασε πολύς καιρός που η πανούργα Εύα
επαρακάλιε τον Αδάμ και τώλεγε : «Κατέβα!»
Κι αυτός να μην αντισταθεί στης Εύας το χατήρι
σαν βλάκας εσαρτάρησε από το παραθύρι·
κι αφού τον εκατάφερε τον άμοιρο τον φίλο
κι εδάγκασε το μήλο,
να σου ευθύς κι ο άγγελος σαν πενθερός εφάνη
με μια ρομφαία πύρινη στο χέρι… το στεφάνι!





Τίγρη είμαι
και μουγκρίζεις
μέσα μου.
 
Σε φιλτράρω σπαραγμέ μου!
Σε άλλους χρόνους,
πίνω αύρα, φτερουγίζω χελιδόνα.
 
Είμαι τίγρης
και μουγκρίζεις
μες στο φίλτρο
μες στη λάμψη
μες στον κύκνο.
 
Ω, λουλακιά μου οδύνη!
 
Ποιος με παρηγορεί
στο θολωμένο απέραντό σου
ΜΑΤΙ;
 
Ποιος με παρηγορεί
στο στόμα σου
που με φιλούσε στο λυγμό
κι απ’ τον πνιγμό μ’ ανάσταινε;
 
Άγρια Κυρά,
ποιος με παρηγορεί
που δε σε αγγίζω
κι έχω έρωτα
χίλιες λαχτάρες
σε κελιά;
 
Χιλιάδες μοναστήρια
πάθους γι’ άγγιγμα;



Το απόγιομα εγώ σκότωσα  της άγιας Κυριακής
προσμένοντας το σούρουπο κοντά μου να σε φέρει.
Πήγα σε πολυσύχναστα και θορυβώδη μέρη
και σ΄ όλους με τη σκέψη σου φαινόμουνα γλυκύς.
 
Τώρα καθώς ολόμονος προσμένω – εφτά – ναρτείς
στο καφενείο τ΄ απόμερο κανείς που δεν το ξέρει,
στηρίζω το κεφάλι μου στο νευρικό μου χέρι
κι αφήνομαι σ΄ ένα όνειρο γλυκιάς απαντοχής.
 
Ω είν΄ όλα όπως τα θέλησα : Η λάμπα η μολοχιά,
η βιενέζα φροϋλάιν πώχει μαλλιά σταχιά,
και τρόπο αρχοντικότατο το τσάι όταν σερβίρει...
 
μονάχα εσύ δεν έρχεσαι κ΄ η ώρα όλο περνά,
μονάχα που τη θλίψη της φαρμάκι με κερνά
η μοναξιά η αβάσταχτη σε πήλινο ποτήρι...




Ναί, είχε πια αρχίσει ο Πόλεμος για μένα.
Μια πίκρα βαθιά και πλατιά, σαν τη θάλασσα,
πλημμύρα στις νύχτες μου χύνεται, δίχως
σα φράγμα να στέκεται μπρος της ο στίχος,
μια πίκρα που μ' όλα τ' ανθρώπινα θ' άλλαζα.
 
Εσύ, αδερφέ μου, δεν ένοιωσες τίποτα
κι είν' όλα για σένα γραμμές και τοπία,
καθώς δε σε μάραναν τόσα βιβλία,
καθώς δε σε σπάραξαν όλα τ' ανείπωτα.
 
Δεν είδες να φεύγει μακριά και να χάνεται,
πουλί γοργοτάξιδο, κάθε χαρά σου,
δεν άκουσες, μόνος σαν ήσουν: στοχάσου!,
τη νιότη δεν ένοιωσες — βάλτος — να πιάνεται.
 
Ωραίος κι' ασύλληπτος πάντα σου στάθηκες
σε κείνη την έξοχη, θεία σιγή σου,
την κάθε σου νύχτα το φως της αβύσσου
ποτέ του δεν έλουσε. .. Κι' ούτε σιχάθηκες
 
Την άνοστη γεύση που δίνουν τα πράγματα,
καρπό πληχτικών ημερών, το μαράζι
των άδειων ωρών, που καμιά δε σπαράζει              '
το βίο σου, σαν των δαιμόνων τα τάγματα.
 
Για σέναν κι ο έρωτας είναι τ' απόσταγμα
των θρύλων, πιοτό των θεών κι αμβροσία,
στ' αγνά σου τα μάτια ποτές Ικεσία
δε λάμπει, μα -βέλη!- ραμφίζουν το πρόσταγμα.
 
Μια πίκρα βαθιά και πλατειά, σαν τη θάλασσα,
πλημμύρα στις νύχτες μου χύνεται, κι όμως
σαλπίγγων καλέσματα στέλνει μου ο δρόμος
να χτίσω και πάλι τους πύργους που χάλασα.
 Το πόδι απόψε το νιώθω πολύ καλύτερα.



Σ' αγαπώ~ δεν μπορώ
τίποτ' άλλο να πω
πιο βαθύ, πιο απλό,
πιο μεγάλο!

Μπρος στα πόδια σου εδώ
με λαχτάρα σκορπώ
τον πολύφυλλο ανθό
της ζωής μου.

Ω μελίσσι μου, πιες
απ' αυτόν τις γλυκές,
τις αγνές ευωδιές
της ψυχής μου!

Τα δυο χέρια μου, να!
στα προσφέρω δετά
για να γύρεις γλυκά
το κεφάλι,

κ' η καρδιά μου σκιρτά
κι όλη ζήλια ζητά
να σου γίνει ως αυτά
προσκεφάλι!

Και για στρώμα, Καλέ,
πάρε όλην εμέ,
σβήσ' τη φλόγα σ' εμέ
της φωτιάς σου,

ενώ δίπλα σου εγώ
τη ζωή θ' αγρικώ
να κυλάει στο ρυθμό
της καρδιάς σου...

Σ' αγαπώ~ τι μπορώ,
Ακριβέ, να σου πω,
πιο βαθύ, πιο απλό,
πιο μεγάλο;

Θα ξεχάσω ποτέ της σκλαβιάς το χειμώνα
με το τζάκι που πάγωσ’ εκεί στη γωνιά του,
με του λύχνου το φως που όσο πάει και χλωμιάζει
κι η ψυχή σε πηγμένο σκοτάδι βουλιάζει;
 
Θα ξεχάσω ποτέ της σκλαβιάς τον Απρίλη
που σερνόταν μουγγά μες στις άχαρες στράτες,
των πουλιών τις φωνές όπου ηχούσαν το δείλι
σάμπως κλάμα πνιχτό απ’ ανθρώπινα χείλη;
 
Θα ξεχάσω ποτέ τη γυναίκα που εβόγγα
με το βρέφος απάνω στον άδειο μαστό της
και κοιτώντας μακριά με μιαν έκφραση τρόμου
εξεψύχαγε αργά σε μιαν άκρη του δρόμου;
 
Θα ξεχάσω ποτέ τ’ αμολόγητο δράμα,
τα κορμιά που στο κάρο τα σώριαζε η πείνα,
τα σκυλιά που απ’ το σπίτι τα διώχναν με βία,
και σε βλέπαν με μάτια γεμάτα απορία;
 
Για μια στάλα ψωμί πού είχε απλώσει να πάρει,
νηστικό καθώς ήταν το δόλιο παιδάκι
του το σπάσαν το χέρι οι οχτροί· τέτοιο κρίμα
θα το πλύνει ποτέ των αιώνων το κύμα;
 
Κι όλα κείνα τα νιάτα πού πήρε το ρέμα
τόση φλόγα που εσβήστη απ’ του πόλεμου τ’ άχτι,
τις καρδιές που’ ναι στόχος, θροφή του θανάτου,
κι’ απομένουν στη γης, λίγες στάλες αιμάτου,
 
Θα μπορέσω ποτέ, βλογημένη όταν φτάσει
κολυμπώντα στο φως η ελεύτερη  μέρα,
θα μπορέσω τις φρίκες που ζω να ξεχάσω,
να γευτώ τη χαρά και Λαμπρή να γιορτάσω;


Τώρα που έχεις ξεφύγει απ’ του βίου το κλάμα
κι είσ’ ολόφωτο πνέμα,
η ψυχή σου απορεί για τ’ ανθρώπινο κλάμα
που σου ερούφα το αίμα.

Είχες έρθεις να ψάλεις τ’ ώριο το φως που αναβρύζει
απ’ της φύσης τα σπλάγχνα
και το εξαίσιο τραγούδι σου, Ποιητή, μας βυθίζει
μες στου πόνου την άχνα.

Εκαθόσουν στο πιάνο κι απ’ του δρόμου το βάθος
στης νυχτιάς τη γαλήνη,
μ’ έχει αγγίξει ο καημός και τ’ αδιέξοδο πάθος
της καρδιάς σου που εθρήνει.

Κι όταν σου ’φυγε η μάνα που κρατούσ’ αναμμένο
της στοργής το καντήλι,
σ’ ένα σκοτάδι φριχτό σ’ είδα πια βουτηγμένο,
βουτηγμένο ως τα χείλη.

Μοναχή συντροφιά σου μένει η θύμηση τώρα
-το στοιχειό του σπιτιού σου-
όλο πάει να σημάνει κι αναβάλλετ’ η ώρα
του στερνού λυτρωμού σου.

Πώς ανάσανα, φίλε, όταν λεύτερο σ’ είδα
να κινάς γι’ άλλα μέρη,
σ’ ακλουθώ με το νου στην καινούρια Πατρίδα
που σε δέχτηκε αστέρι!


Από τη ζήλεια μου σου ξέσχισα
τη σεμιζέτα που φορούσες'
εθύμωσες και τώρα πια δεν μου γελάς,
όπως αθώα και παιδιάτικα
άλλες φορές χαμογελούσες,
και όλο για τη σεμιζέτα σου μιλάς.

Τρελή! Δε συλλογιέσαι τα γεράματα'
πως θάρθει μια ημέρα -συμφορά!-
που δεν θα ζεις με ζήλιες και με κλάματα
και θάναι όλα τα ρούχα σου γερά!

Πού να 'ναι και τι να 'χουν απογίνει

τ' αγοροκόριτσα τα περιστέρια;

Της νύχτας μου δροσίζαν την οδύνη

λαγόνες αντρικές, γυναίκεια χέρια,

με καθαρό χρυσάφι αγορασμένα.

Για σας είχεν ο πόθος μου καρπίσει

και σας είχα, ω χαρές μου, τραγουδήσει,

της Συγγρού τα κλωνάρια τ' ανθισμένα.

 

Η γλυκύτατη Τζένη από την Κρήτη,

το υδάτινο τραγούδι της Φαλήρου

η Μαρίνα, η Σαμπρίνα που Αφροδίτη

αναδυόταν στους αφρούς του ονείρου·

σεμνά κορίτσια, αγόρια μυρωμένα,

μοσχοβόλαγεν η ήβη τους λεμόνι.

Ερμαφρόδιτη πίκρα τα πληγώνει

της Συγγρού τα κλωνάρια τ' ανθισμένα.

 

Τι ν' απόγινεν η 'Αννα τ' αηδονάκι,

που έψελνε στης Φραντζή τα οκνά φανάρια,

της Πωλίνας το τριαντάφυλλο κορμάκι

που έναν Μάρτη το κέρδισα στα ζάρια·

Τζούλη, Στέλλα -κορμιά καμαρωμένα

που 'χαν μ' όλους τους τρόπους αμαρτήσει;

Πληρωμένη ηδονή θα τα λυγίσει

της Συγγρού τα κλωνάρια τ' ανθισμένα.

 

Πρίγκηψ, αν κάπως αγαπάτε εμένα

και θέλετε να σας γελάσω, ελάτε

τώρα που ξημερώνει να με πάτε

στης Συγγρού τα κλωνάρια τ' ανθισμένα.

Στη δίψα μου ονειρεύομαι τον Ντιέγκο,
νεροσυρμή στην εσχατιά του πόνου·
με τον Μακρή, τη Νοταρά, τον Βέγγο.
Ένας χωριάτης, πάνω στου ημιόνου
την πλάτη, με την έλλαμψη του μόνου
Έλληνος, που θα χτίσει Παρθενώνα.
Να θεωρή με την πίκρα του αυτοκτόνου
το περιστέρι, ο Ντιέγκο Μαραντόνα.

Θολωμένο και γύφτικο το μάτι·
το εναρκτήριο λάκτισμα δικό του
σ' όλα της Γης τα μήκη και τα πλάτη.
Να κουβαλά τα φτωχικά του Νότου
στο χρυσοεπιπλωμένο αρχοντικό του.
Ως τέλειωνε της θλίψης τον αγώνα
τον είδα: είχε κακό το ριζικό του
το περιστέρι, ο Ντιέγκο Μαραντόνα.

Εκεί, στη μακρινότατη Αρτζεντίνα
η οδύνη του είναι η οικεία μας οδύνη
(κάπου στο Μετς, Μουσούρου, στην Αθήνα).
Μ' απόκαμε η ψυχούλα και της δίνει
παρηγοριά ψυχρή την κοκαΐνη.
Α! στην οθόνη κλίναμε το γόνα,
λέγοντας: ας χαρή λίγη γαλήνη
το περιστέρι ο Ντιέγκο Μαραντόνα.

 
 

Κυρά της μοναξιάς, μάννα του πλήθους,
κυρά του ξεπεσμού, του χαμού μάννα,
σταμάτα του αναθέματος τους λίθους.
Κι εμπρός στον επερχόμενο χειμώνα
μέμνησο να ταΐζει στην αλάνα
το περιστέρι, ο Ντιέγκο Μαραντόνα.


 Μ’ έχει βαρύνει το ποτό κι απόψε.
Αυτή’ ναι η τελευταία μου παρτίδα.
– Δώσε μου τα χαρτιά. Μοιράζω. Κόψε.
Τσιπ. – Κι έκατό. – Κι άλλα εκατό. – Τα είδα.
– Διαβάσατε τι γράφει η εφημερίδα;
Σκοτώσαν την Γαβριέλλα· βράδυ Τρίτης.
Έφυγε για να βρη κι αυτή πατρίδα.
Να πάη στους ουρανούς με το μουνί της.
 
– Την πήδηξα… λοιπόν, το εξηνταδύο.
– Πεντακόσια. Για σκέψου, ήμουν παιδάκι.
τότε. – Θα μπω. Σκαστός απ’ το Ωδείο
(η μάννα επέμενε να πάω)· λιγάκι
δείλιασα όταν πρωτόειδα το φωτάκι
κόκκινο και μουντό. Μα το κορμί της…
Θεέ μου, τώρα το λειώνει το σαράκι.
Μα ας πάη στους ουρανούς με το μουνί της.
 
– Εμπρός, συγκεντρωθείτε. Ανοίγω φύλλο.
– Πάσσο. Κι εγώ το πρώτο μου γαμήσι
τό’ κανα στης Γαβριέλλας. Μ’ έναν φίλο
τον Πέτρο. – Ρέστα μου. – Την έχεις στήσει.
Πάσσο ταχέως. – Τα βλέπω. Κάποια δύση
την πήρα, του πενήντα. Να, η μορφή της!
και ντάμες τρεις. Καρρέ. Σ’ έχω κερδίσει.
Θα πάω στους ουρανούς μες στο μουνί της.
 
Κυρά των εκκλησιών και των μπουρδέλων,
σεβάσου την αρχόντισσα Γαβριέλλα·
κι ευδόκησε στις τάξεις των αγγέλων
ν’ αριθμηθή. Ως λαλή μικρός προφήτης
και καταπαύει την επίγεια τρέλλα,
να πάη στους ουρανούς με το μουνί της.
 
 Πελώριο δέντρο σε θαυμάζω από το τζάμι
και, χέρι ο ορός, να μου κρατά σφιχτά το χέρι,
στους άλλους ουρανούς μου ανάβει μαύρο αστέρι,
αργά να μου μεταμορφώνει την παλάμη.

Είναι πηγή. Θα 'ρθούν να πιούν το μύθο αηδόνια
και θα λουστούν πρωταίτια ζώα κι ο μοσχομπάτης,
κι όλοι θα υπάρξουν προσφορά στην προσφορά της.
Και, λέει, ποτέ δε θα διαβάσουμε τα χρόνια.

Όλοι να μεταλάβουν πίκρα εκ του αίματός μου,
να ανθίση ο κόσμος άνοιξη για να 'συχάση
και να χορέψη, η πιο πανέμορφή μου η πλάση,
να σκύψη η πονηρή στ' αυτί μου λέοντας: "Δος μου,

ό,τι αγαπάς, ό,τι ποθείς, ό,τι πιστεύεις.
Σήμα επουράνιο - που όμως άσκοπα γυρεύεις".



Και με φως και με θάνατο πάλι 
δεν τολμώ να σηκώσω κεφάλι.

Κυκλοδίωκτος, πλην των ερώτων, 
για σταυρό θα βουτήξω των Φώτων.

Μ' αρετήν και με τόλμη, με πάθος, 
θα βουτήξω σ' αμέτρητο βάθος.

Μυρισμένα τα χείλη φιλούσι 
της καλής μου - σπουδή στο γιουρούσι.

Και συμμέτρως χορεύουν, συμμέτρως 
στην ακτή Τάκης, Χάρης και Πέτρος.

Μ' αρετήν, όπως είπα, και πάθος 
θα 'χω πέσει - κι αυτό κατά λάθος.


Άντε γαμήσου και χάσου, 
πουτανίτσα φτιαγμένη στο Γαίηλ. 
Θα κτενίσω τη νύκτα με κοκταίηλ 
μολότωφ τα μαλιά σου.

Χορεύουν σ' ένα βελόνι 
τρεις μονόχειρες χωροφυλάκοι· 
ανοιχτοί μάς προσμένουν δυο λάκκοι, 
της χαράς μου τρυγόνι.

Ο συρφετός των αχρείων 
μες στα ματάκια σου ανασαίνει. 
Θα ζήσω λοιπόν τη ναρκωμένη 
νύχτα των Εξαρχείων.

Κι όταν η μέρα ξυπνήσει 
σε μια λαμαρίνα της Μεθώνης 
θα με δει, θα σε δει, να καυλώνεις 
α! στουπί στο μεθύσι.

Ίσως και να 'χεις εφεύρει 
τους πεθαμένους που μας κοιτάνε. 
Ήσυχα θ' αποδημήσω και θα 'ναι 
πρωινό του Νοέμβρη.

Θα 'ναι στα μπαρ του Παραδείσου 
νυφούλα ραντισμένη με ρύζι 
η ψυχή μου· κι εκεί να σφυρίζει 
θε να βρει τη δική σου.

Το φως θ' ανάψει πνοούλα, 
απαλή σαν το χάδι κι η μνήμη, 
και θα μοιάσει όλη η νύχτα απ' ασήμι 
και θα γίνεις δροσούλα.

 
Σκηνή
Το λιμάνι απόψε, σα μια φτωχή λοταρία πανηγυριού.
Τα φώτα της αποβάθρας δείχνουν το μέγεθος της νύχτας.
Πάνω στο ξένο καράβι άλλα φώτα, άλλες φωνές.
Κάτι καλό θα είδαν και δε μας το λένε.
 
Όαση
Ήταν άνυδρη η γη. Και μεις διψασμένοι γι’ αγάπη.
Μάζεψα απ’ το πλατύ ποτάμι κύματα λογής σε χρυσό κοχύλι.
Κάθε κύμα κι ήλιος. Πιες να δροσιστείς.
 
Σε χτεσινό φίλο
Χτεσινέ μου φίλε.
Το θρανίο μάς ζέσταινε, όπως το χειμώνα
ένα ψημένο κάστανο στην καρδιά μας.
Δεν ξέρω, αν έπαψες να κοιτάς τον ουρανό,
σκυμμένος ολημέρα στη φυτεία του καπνού.
Σήμερα σε νιώθω αδερφό μου.


Ποιος σκότωσε το Νίκο Σεφερλή
υπάλληλο σε ξένη εταιρία
κανείς δεν έχει κάτι να μας πει
για τούτη την παράξενη ιστορία.
 
Ανάσκελα, κοντά στην αμμουδιά,
σε στάση που θαρρούσες πως κοιμόταν,
τον βρήκε ένα τσούρμο από παιδιά,
καθώς ο ήλιος πέρα βυθιζόταν.
 
Ποιος σκότωσε το Νίκο Σεφερλή;
Τι λόγους είχε τάχα να το κάνει;
Τι έφταιγε το θύμα και γιατί,
γραμμένο ήταν έτσι να πεθάνει;
 
Την ώρα που τον βρήκανε νεκρό,
στο βάθος αρμένιζαν δυο καΐκια,
ενώ τ' αγέρι, τρέχοντας κι αυτό,
κουνούσε μπρος στα μάτια του δυο φύκια.
 
Ποιος σκότωσε το Νίκο Σεφερλή;
Σκοτάδι την υπόθεση τυλίγει.
Με τη δεξιά παλάμη του κλειστή,
τι άραγε κρατά να μην του φύγει;
 
Και τι με τ' άλλο χέρι τ' ανοιχτό
και με το δάχτυλο του τεντωμένο,
μας δείχνει πέρα κει στον ουρανό,
ανάμεσα στις στέγες ξεχασμένο;
 
 
ΠΟΙΟΣ ΕΙΣΑΙ ΣΥ ΒΡΕ ΜΑΣΚΑΡΑ
Μέσα στα μπαρ και τους καπνούς
ο αστυνόμος τριγυρίζει
σε κάποιον ταξιδεύει ο νους
πίνει το ουίσκι του και βρίζει
 
Παίρνει χαρτί, παίρνει στυλό,
φτιάχνει ανθρωπάκια και δε σώνει
φτιάχνει και κάποιον ξαπλωτό
και μονομιάς ξαναθυμώνει.
 
—Ποιος είσαι συ, βρε μασκαρά...
που τίναξες τα πέταλά σου;
γιατί δε ρώτησες κι εμάς,
πριν μας αφήσεις άθελα σου;
 
«Σήκω απ' το χώμα να μας πεις
του θάνατού σου την αιτία
της τελειωμένης σου ζωής
τραγούδα μας την ιστορία.
 
Και κοίτα ψέματα μην πεις
έχω κοινό μυαλό και κρίνω,
θα σε ξεθάψω, τι θαρρείς
κι αλύπητα θα σ' ανακρίνω».
 

ΟΙ ΜΕΡΕΣ ΑΠΡΑΓΕΣ ΠΕΡΝΟΥΝ
Οι μέρες άπραγες περνούν
κι εσύ γυρεύεις τα στοιχεία
να κάνεις την ανατομία
ενός εγκλήματος φριχτού.
 
Όμως στου τρένου τις γραμμές
χάνοντ' απότομα τα ίχνη
και ξημερώματα σου δείχνει
της εκκλησιάς το εκκρεμές.
 
Οι μέρες άπραγες περνούν
μα συ, με σιδερένιο βήμα,
ακολουθείς σκυφτός το νήμα
ενός μυαλού σατανικού.
 
Μέσ' απ' τα μαύρα σου γυαλιά
ψάχνεις το δίχτυ της αράχνης,
το κολτ στην τσέπη σου αδράχνεις,
και προχωρείς, χωρίς μιλιά.
 
Οι μέρες άπραγες περνούν,
η χλόη σκέπασε το μνήμα,
μα κει που βρέθηκε το θύμα
κάποιες σκιές ξαναγυρνούν.
 
Η νύχτα χάνεται ξανά.
Μπρος στη ρεκλάμα ψιλοβρέχει.
Μια γάτα μες στους δρόμους τρέχει
ίδια ψυχή του σατανά.

Φινάλε
 
 
Ξέθωρο το χρυσάνθεμο έχει γείρει
κόμη ξανθή το χώμα που ανταμώνει
-μαλλιά νεκρής που ζούσε πάντα μόνη
και πάει στον Άδη αγλύκαντη από γύρη.
Απ’ του φθινοπώρου το πανηγύρι
λεκέδες των χρωμάτων σβήνουν μόνοι
-μαβιά πως μου θυμίζουν ανεμώνη
μικρών χειλιών που τρέμουν μπλάβοι οι γύροι
Στα τέλια των γυμνών κλαριών σαγίτες
τα’ ανέμου θρήνησαν πνιχτά˙ στη φτέρη
αλήτες φτερωτοί, λέροι σπουργίτες,
το μουσικό συλλάβισαν δεφτέρι
και μες στα κρύα φώτα που μουχρώνουν
τη Συμφωνία τέλειωσαν του Χρόνου
 
 
 
Το πλέγμα
 
 
Σ’ όλα τους προσεχτικοί πολύ
κι ουδέ μύρμηγκα δεν έχουν βλάψει,
ταπεινοί κοιτάζουν κι άλαλοι
μες στα μάτια αυτόν που τους μιλεί
και κινούν συχνά την κεφαλή
γνέφοντας « ναι… ναι » σε κάθε πάψη.
 
Φαίνονται λίγο παράξενοι
κι αν ποτέ κανένας τους πειράξει,
σφίγγουνε τα δόντια τους περήφανοι,
πνίγοντας μεσ’ στην υπομονή
κάτι που στα βάθη τους πονεί,
κ’ ηρεμούν σαν πλοία που’ χουν αράξει.
 
Σε πλημμυρισμένην αίθουσα
από πλήθος άγνωστο και φώτα
προχωρούν με κόπο ως τα μισά,
μα κειδά τους πιάνει θάλασσα
και γυρνούν στον κόσμο ανάμεσα
σαν καράβια που’ χασαν τη ρότα.
 
Τέλος κάθονται, σεμνοί – σεμνοί
- σταυρωμένα χέρια, πόδια εν’ τάξει –
δεν υψώνουνε ποτέ φωνή˙
κι όσο δεν είναι κατάμονοι
πάντ’ αυτό τους κρυφοτυραννεί :
μήπως κάποιος τους στραβοκοιτάξει
 
 
Bαριτόμαρτι, σου γράφω συνεχώς, κατάρα μου τα λόγια βγαίνουν και ξαναγυρίζουν βόλια εναντίον μου, γράφω λέξεις που σβήνουν σαν πυροτεχνήματα, γίνονται χρυσόσκονη, διαλύονται, περιίπτανται με μοναδικό σκοπό να σε αναζητήσουν. Bριτόμαρτι, αόρατη και εξαφανισμένη.

Eίναι όμως το αόρατο εξαφανισμένο; Tο ξέρω, εξαφάνιση δεν υπάρχει, ούτε αόρατο, μόνο για τα δικά μας μάτια ισχύει. Πώς όμως να παρηγορηθώ, αφού με την όρασή μου βλέπω το σύμπαν ατελώς και με χίλιες ρωγμές;

Tώρα βρίσκομαι ενδεής συγγραφεύς να με σαρκάζει η ζωή, δεν δίνεται η άτιμη, δεν προσφέρεται, παίρνει μονάχα τα φτερωτά σου λόγια άχρηστα σκουπίδια για τη χωματερή ή ψεύτικο βάλσαμο για τον αλαφροϊσκιωτο.

Πώς πίστεψα Bριτόμαρτι, «γλυκειά παρθένα», πως αυτή τη φορά έφερνες εσύ τα σημάδια μιας καλής μοίρας, να γευθώ μαζί σου μια θεϊκή σχεδόν καθημερινότητα, να εξανθρωπισθούμε και οι δύο μαζί, περνώντας ο ένας μέσα από το σώμα του άλλου; Kι ύστερα έφυγες. Πού, γιατί, αόρατη, Aφαία.

H οσμή σου διαπότισε την ατμόσφαιρα, σαν σκυλί των επιτυμβίων στηλών σ' αναζητώ. Θα ήθελα να πεθάνω κυνηγώντας σε, να λαβωθώ πάνω στα βράχια να λιώσω ψόφιο πουλί από τον ήλιο και τη θαλασσινή αλμύρα. 

Γυρίζω, τριγυρίζω, ξαναγυρίζω στον τόπο της εξαφάνισής σου, γύρω μου βαρύ το καλοκαίρι, άνθρωποι, τραγούδια, οσμές και ξεφωνητά καθημερινότητας. Kάποιος Aνδρέας σερβίρει αναψυκτικά σε μισομαυρισμένους παραθεριστές, μια γυναίκα σκουπίζει τον βρεγμένο της γιό, ένα πλαστικό σωσίβιο - δελφίνι πλέει στα ρηχά και πάνω του καβαλικεμένο το αγόρι, θλιβερή μυθολογική απομίμηση. Kι εγώ μόνος, ασκητής χρόνων, ερωτικός έγινα όταν μου ψιθύρισες το αλησμόνητο ρήμα, και η αφή του σώματός σου χλιαρό, θαλάσσιο ύδωρ, κόρη αιλουροειδής, με ξετρέλλαινε. Mέσα στο κορμί σου εναπόθετα την ψυχή μου, όλα τα έκαιγα στα πυρά σου, βάσανα, δάκρυα, φιλόδοξα σχέδια δημιουργίας, αυτός ο έρωτας μου γνώριζε τον Θεό.

Tι μου απομένει; φορώ τα ψεύτικα φτερά μου προσπαθώντας να γίνω άγγελος, να ξαναβρώ τον παράδεισο μαζί σου. Kαι συναντώ μονάχα λόγια, λέξεις δικές μου, κοινότοπες, φθαρμένες από την ερωτική χρήση αιώνων, μη δυνάμενος να σιωπήσω. Mόνον οι άγιοι σιωπούν και αποκρίνονται με θαύματα. Oπως ο άγιος του νησιού, που χρόνια κοιμάται δίπλα στο πεύκο που φύτεψε και αγκάλιαζε με περιπάθεια στην άγρια μοναξιά του. Tου ζήτησα ένα θαύμα παράδοξο γι' αυτόν, να μου χαρίσει εσένα και τον έρωτα. Aόρατη, παντού και πουθενά.

O βόστρυχός σου πιάστηκε στη σχισμή του βράχου, όταν ήμασταν μόνοι και ολόγυμνοι στη θάλασσα, κι εγώ τον ξέπλεκα φιλώντας σε από τις ρίζες των μαλλιών μέχρι τα γλυπτά δάκτυλα των ποδιών σου. Mαζί μου μεταμορφώθηκες κόρη, έγινες χρυσαλλίδα ερωτική, χωρίς ποτέ να ξαναπείς το αρχικό σου ρήμα.

Xανόσουν στα κύματα, κι εγώ στη στεριά με το άκαμπτο κορμί αγωνιούσα, πάντα φοβισμένος μήπως και εξαφανισθείς. Kαι πάνω στην πιο τρελή μου αγωνία αναδυόσουν ολόγυμνη, μαυρόστιλπνη, κρατώντας δώρα της θάλασσας, κοχύλια, αστερίες και όστρακα με τα οποία συμβόλιζα τον έρωτά μας. Oταν σε περίμενα, οι στιγμές διαστέλλονταν, γίνονταν αιώνες.

Περπατώ ολομόναχος, σημειώνω ανόητα επιχειρήματα σε χαρτάκια, χλιαρά φιλοσοφικά αποφθέγματα, ανίκανος για κάθε πρωτοτυπία, κι οι λέξεις προτού εκστομισθούν χάνουν το νόημά τους, κι απομένει ένα ρήμα που διαρκώς επαναλαμβάνεται: σ' αγαπώ, σ' αγαπώ, το λέω και το γράφω σα να θέλω να το εννοήσω και ο ίδιος.

Ποιός είμαι εγώ που αναζητώ, όπως ο όχλος την ευτυχία; Eνας αετός ήμουν, Bριτόμαρτι, καρφωμένος χρόνια στην ερημιά, ασκητής χωρίς πίστη, φλογισμένος από μια δύσπιστη γενναιότητα, δοσμένος σε υψηλόφρονη ουδετερότητα. Tώρα αναζητώντας σε γίνομαι ικέτης. Aφαία αόρατη.

Ξέρω πως αόρατη δεν σημαίνει απούσα. Aρα υπάρχεις.

Eρχόσουν, έφευγες, ξαναρχόσουν, δοκιμαστικά στάδια μύησης για τον τελεσίδικο αποχωρισμό με ανάγκαζαν να πεθαίνω και να ξαναγεννιέμαι.

Mου δινόσουν αιφνιδιαστικά, αβέβαιη και η ίδια για τον έρωτά σου, κι εγώ πάντα σε δεχόμουν σα να σε περίμενα εκατοντάδες έτη.

Στη βαθιά, βουβή συνουσία μας εγώ σου μιλούσα, γιατί άγιος δεν ήμουν, περίμενα όμως το θαύμα από σένα την σιωπηλή. Eσύ πυροδότησες αυτόν τον έρωτα, τον έπλασες σαν αγγείο βγαλμένο από τα χέρια αναποφάσιστου τεχνίτη.

Tι μας περίμενε; αναρωτιόμουν, φθαρμένος από το βάσανο να παγιδέψω το μέλλον. Eσύ δεν γνώριζες, δοσμένη σε μια μυστηριώδη ευσπλαχνία που θα αποφάσιζε για μας. Aυτή η αντίληψη μας διαφοροποιούσε ενώνοντάς μας συγχρόνως.

Eξαφανίστηκες στα κύματα, κάποια στιγμή δεν αναδύθηκες και πίστεψα πως είχες πνιγεί.

Θρηνούσα χωρίς δάκρυα, δοσμένος σε ασέληνες νύχτες, ώσπου το θρόισμα του ανέμου έφερε την οσμή σου.

Yπήρχες κοντά μου αόρατη αλλά παρούσα, όπως η ηχώ. Γνωρίζω πως ζης κι αυτό μου προκαλεί αναστάτωση.

Aν είχε πεθάνει Bριτόμαρτι, θα είχα θλιβερά ηρεμήσει, θα μεταμορφωνόμουν σε βράχο ή τμήμα ερήμου, θα αποκτούσαμε κι οι δυο μαζί τις ιδιότητες των ορυκτών.

Zωντανός όμως και ορατός σε αναζητώ Aφαία, σε οσφραίνομαι και δεν σε βρίσκω. Σε αναζητούσα και στα όρη, εκεί όπου τα μονοπάτια μου ήταν γνώριμα από τους καιρούς της μοναξιάς. Eκεί εννόησα πως δεν θα σε ξαναβρώ.

O άγιος που κοιμάται κοντά στο πεύκο που φύτεψε είναι κουφός. Δεν ανταποκρίθηκε στις ικεσίες μου. Ποιά μοίρα σου όρισε να γίνεις αόρατη; Mετά από έτη αναζήτησης, λέγοντάς σου χιλιάδες λέξεις, στέλνοντάς σου μηνύματα στο άπειρο, έμαθα να αναγνωρίζω την αόρατη παρουσία σου μέσα από το ερωτικό τραγούδι, την περιπαθή πανσέληνο, τις πορφυρές παρειές του εφήβου, το βαθύ βλέμμα της ανταπόκρισης, το ερωτικό κάλεσμα του ζώου. Bριτόμαρτι με τις αναρίθμητες παρθενίες, διαρκώς αλιεύευσαι και ξεγλιστράς από τα δίχτυα, για να καταφύγεις, ανανεωμένη στα σκιερά άλση.

Σου γράφω λέξεις, εξαντλημένες από το ίδιο τους το νόημα, λόγια φτερωτά που τα πάλλει ο αέρας, σου φωνάζω ρήματα που τα παραποιεί η ηχώ και τα καταποντίζει ο θάνατος.

Πρωΐ και βράδυ ικέτης στα λείψανα του ναού σου, κυνηγημένη κι από δω, κι εγώ μόνος με το ερωτικό παράπονο στο μυαλό, επικαλούμαι: Bριτόμαρτι, Aφαία, αφανέρωτη, έλα για μια στιγμή ολοζώντανη μπροστά μου.



 
ΚΥΚΛΟΦΟΡΕΙΣ ΤΟ ΘΑΝΑΤΟ
Γέρνει λιγάκι ο ώμος σου
απ' το βάρος.
Ανεπαίσθητα.
Σκύβεις ελάχιστα
στη δεξιά μεριά
να ισορροπήσεις
αλλά δεν πέφτεις.
Κυκλοφορείς το θάνατο
που στέκει πάνω σου ελαφριά
σαν σκόνη.
 
 
ΠΟΣΟΣ ΤΡΟΜΟΣ
Πόσος τρόμος ξεπηδάει
απ' τ' ανοιχτά φύλλα της ντουλάπας.
Τα ρούχα, κρεμασμένα
μυρίζουν λίγο ιδρώτα και καπνό.
Έχουν λεκέδες φανερούς ή αδιόρατους.
Συνδυασμοί χρωμάτων
ημερών που ράφτηκαν
στιγμών που φορεθήκαν.
 
Αυτά τα ρούχα στην ντουλάπα
με απειλούν τις νύχτες
τόσο πολύ με την ακινησία τους
σάμπως να κρέμεται η ζωή μου
σ' όλες τις κρεμάστρες.
 
 
ΙΕΡΟΣ ΛΟΧΟΣ
Ποια έπη διηγούνται
αυτά τα πρόσωπα
πρόσωπα εικοσάρηδων φαντάρων
στη βόλτα τους απάνω κάτω
από τη χωροφυλακή ως το ρολόι.

Θα πεθάνουνε όλοι ηρωικά
—ως τον τελευταίο —
σε κάποιο μαγαζί με γιαννιώτικες μπουγάτσες
ώρα οκτώμιση το βράδυ
μέρα εξόδου.
 
 
ΕΤΣΙ ΛΟΙΠΟΝ
ΓΡΑΦΟΝΤΑΙ ΤΑ ΠΟΙΗΜΑΤΑ;
Με τόσο πόνο γράφονται λοιπόν
τα ποιήματα;
Η γυναίκα που άπλωνε τα ρούχα
στην ταράτσα,
ανάμεσα από ης κεραίες
χάθηκε.
Μείνανε μόνο λίγα μανταλάκια.
Τα σεντόνια της
—ποιος ξέρει τώρα —
σε ποια μπαούλα μέσα να στοιβάχτηκαν
σε ποια συρτάρια μέσα να κούρνιασαν.
 
 


Το όνειρό μου πια δεν είναι να χαρώ, μήτε να ζήσω,

μα να πω μια λέξη μόνο, σα μια φλόγα, -και να σβήσω.

Κι αν ακόμα ζω του κάκου, και γυρνώ στη γην απάνω,

μόνον ένα πια μου μένει, -να την πω και να πεθάνω…

Κι όμως ούτε αυτή τη λέξη δε μου δόθηκεν ακόμα

να την πω, -και μου παιδεύει την ψυχή μου και το στόμα.

Μήτε καν αυτή τη λέξη την απέραντα θλιμμένη,

μήτε τρόπος να τη μάθω, μήτε χρόνος δε μου μένει.

Κι αφού τα άχαρά μου χείλη δεν την πρόφεραν ακόμα,

θα την πάρω - και σαν ξένοι, θα χαθούμε μες στο χώμα...

ΟΙ ΜΠΕΡΝΤΕΔΕΣ

Και τα χέρια σου σφιγγόντουσαν

στο κορμί μου γύρω-γύρω

κι έπινα μες απ' τα χείλη σου

γλυκειάν άχνα σαν το μύρο.

Κι έπινα μες απ' τα χείλη σου

γλυκειάν άχνα σαν το μύρα

κι ήταν άσπρο το κρεβάτι μας

κι οι μπερντέδες σαν πορφύρα.

 	
Ήσαν οι μπερντέδες κόκκινοι

κι ήταν άσπρο το κρεβάτι.

Κι όλο λίγωνε, κι όλο μέλωνε

το γλυκό, γλυκό σου μάτι.

 	
 

Κι έτσι, αγάπη μου, σε γλέντησα

κι έτσι τη γλυκάδα σου ήπια,

μέσα στ' άνομα αγκαλιάσματα,

τα άνομα τα καρδιοχτύπια.

Κι απ' τη γλύκα ποθοπλάνταζε

το κορμί σου και το μάτι

κι ήσαν οι μπερντέδες κόκκινοι

κι ήταν άσπρο το κρεβάτι.

 
ΟΙ ΚΥΚΝΟΙ ΤΟ ΦΘΙΝΟΠΩΡΟ

Οι κύκνοι το φθινόπωρο ζητάνε τη χαρά τους

γιατί η χαρά τους πέταξε μαζί με τα' αγιοκαίρι…

Θα ζήσουν τάχα να τη βρόυν, την άνοιξη; -Ποιος ξέρει;

...γιατί μπορεί και να χαθούν πριν βρούνε τη χαρά τους…

Απόψε την περίμεναν, σχεδόν όλο το βράδι,

ώσπου στο τέλος νύσταξαν κοιτώντας το σκοτάδι,

κι έγειραν και κοιμήθηκαν απάνω στα φτερά τους...


 

ΛΥΠΗΣΟΥ 

Λυπήσου εκείνους που πονούν,

βουβά κι ανώφελα, για κάτι,

και παίρνουν, για να λησμονούν,

της ζωής κάποιο άθλιο μονοπάτι…

Λυπήσου αυτούς που έχουν χαθεί,

μες στην θλιμμένη ύπαρξή μας,

κι έγιναν αίνιγμα βαθύ,

μια και δεν είναι μεταξύ μας…

Κι αυτόν, κι αυτόν που αναπολεί

τα περασμένα του λυπήσου:

μα όμως, ακόμα πιο πολύ,

τις ώρες της βαθειάς σιωπής σου,

λυπήσου αυτούς, που, μια φορά,

με φτερά ζούσαν, και τα χάνουν,

και δεν τους μένει άλλη χαρά,

παρά η χαρά πως θα πεθάνουν...


..Κίτρινη η φλόγα του κεριού μου,

στη νύχτα, απάνω στο τραπέζι

σαν έρημη πνοή ανασαίνει.

Σωθήκαν τα χρυσά όνειρά της

μες στα σκοτάδια τρεμοπαίζει,

χλωμή ψυχούλα φοβισμένη…

Έξω λαμπρόφωτο φεγγάρι

κάτι ονειρεύεται στα χάη

τα ζαφειρένια της ερήμου…

Σα να 'θελε να ζήσει ακόμα,

μ' αναλαμπές ψυχομαχάει

το ετοιμοθάνατο κερί μου…

 	
Και το φεγγάρι το ασημένιο

που χρόνια τώρα έχει σωπάσει,

και το κερί μου που πεθαίνει

-και μέσα η θλιβερή ψυχή μου,

χωρίς αιτία, κι οι τρεις στην πλάση

είμαστε τόσο λυπημένοι...



Θυμάμαι, νύχτα ήταν βαθειά,

μα η μέρα κόντευε να φτάσει,

καθώς κινήσαμε μαζί,

για να χαθούμε μες στην πλάση…

 	
Κι επειδής είχαμε δεχτεί,

καθένας τη δική του μοίρα,

πήρες τον ένα δρόμο εσύ,

κι εγώ τον άλλο δρόμο πήρα.

 	
Πόσο παλέψαμε κι οι δυο

και κυλιστήκαμε στο χώμα,

ζητώντας και τα πιο μικρά,

-δε θα το πει κανένα στόμα…

 
Και σ' όσα πέσαμε κακά,

παγίδες, λάθη, πλάνες, πάθη,

κανένας μας δε μπορεί πια

μήτε να δει μήτε να μάθει…

 	
Κι αφού χαθήκαμε καιρό

και πλανηθήκαμε στην τύχη,

( κι ως τώρα, μόνος μας δεσμός

δεν ήταν παρά κάποιοι στίχοι ),

τώρα, που τα' όνειρο για μας

τα φώτα σβήνει τα στερνά του,

-προσμένω, πάλι, να σε βρω,

μες στη γαλήνη του θανάτου...


Βαθύ χινόπωρο γοερό, πόσον καιρό σε καρτερώ,

με τις πλατιές, βαριές σου στάλες~

των φύλλων άραχλοι χαμοί, των δειλινών αργοί καημοί,

που με μεθούσατε τις προάλλες...

Τα καλοκαίρια μ' έψησαν, και τα λιοπύρια τα βαριά,

κι οι ξάστεροι ουρανοί οι γαλάζοι:

απόψε μού ποθεί η καρδιά πότε να 'ρθεί μες στα κλαριά,

ο θείος βοριάς, και το χαλάζι!

Τότε, γερτός κι εγώ, ξανά, μες στα μουγγά τα δειλινά,

θ' αναπολώ γλυκά, -ποιός ξέρει,

και θα με σφάζει πιο πολύ, σαν ένα μακρινό βιολί,

το περασμένο καλοκαίρι...


ΣΠΑΡΑΣΜΟΣ

Γύρω η μαυρίλα,

Μέσα η καρδιά μου.

Στο πάτημά μου

Τρίζουν τα φύλλα.

Νερό αργοκύλα !

Στολίδια γάμου

Ξεσκίδια χάμου.

Ανατριχίλα.

Μες στο βιβλίο

Σκυμμένα μάτια,

Και δε διαβάζω.

Σιωπή, ερμιά, κρύο.

Πέρα; Παλάτια.

Σκοινιά. Σπαράζω...


  
 

ΤΡΑΓΟΥΔΙ

1- Το δρομάκι το παλιό,

που ευωδάν οι κρίνοι

Το δρομάκι το καλό

σε μια πόρτα κλείνει..

2- Μέσα κει που φύσημα

δε σε φτάνει ανέμου,

Μακρινός κι αθώρητος

κάθεσαι, ακριβέ μου…

3- Ήρθα απόψε, από νωρίς

για να σ' ανταμώσω:

μα ήμουν απ' τις ευωδιές,

λαγγεμένος τόσο...

4- με τα μάτια έτσι τυφλά,

σαν από κραιπάλη,-

που δε σ' ηύρα πουθενά

και θα φύγω πάλι...

Όταν βραδιάζει, μέσα μου, ξυπνούν τα περασμένα…

Ξυπνούν αργά, σα μουσικές νεκρές από καιρό,

- σα μουσικές που χάθηκαν, και που τις λαχταρώ,

κι έρχονται πάλι, μαγικά κι ανέλπιδα, σε μένα…

Πόθοι, παράπονα παλιά, νοσταλγικές φωνές,

λόγια βαθιά κι αξέχαστα, κι ωστόσο ξεχασμένα,

παράξενα χειμαιρικές αγάπες μακρινές,

όπως η φλόγα μιας αυγής, υψώνονται σε μένα

Μια βρύση, τότε, μαγική, μου λύνεται ξανά,

και το τραγούδι ρυθμικό στα χείλη μου ανεβαίνει,

- ένα τραγούδι καθαρό, καθώς τα δειλινά

που μέσα του λυτρώνονται, και ζουν οι πεθαμένοι...


Ξέρω έναν κύριο παράξενο πολύ
που λόγια πάντ’ αλλόκοτα μιλεί
για το Παρίσι
στην συντροφιά μας όταν έρθει να καθίσει.

Λένε γι’ αυτόν
πως από τα μαθητικά του χρόνια είχεν ορίσει,
μοναδικό
μες στη ζωή του ιδανικό
να πάει στο Παρίσι.

Χρόνια και χρόνια τον μεθούσε
τ’ ονειρεμένο αυτό ταξίδι
που ποθούσε.

Παντού για κείνο συζητούσε·
μες στα όνειρά του αυτό θωρούσε·
τόσο, που ο πόθος του με τον καιρό
του ’γινε μες στην ύπαρξή του ένα στολίδι
λαμπρό.

Να πάει στο Παρίσι...

Για το ταξίδι αυτό τ’ ονειρευτό
σκότωνε φευγαλέες επιθυμίες
και έκανε αιματηρές οικονομίες
για να το πραγματοποιήσει.

Να πάει στο Παρίσι...


Και να,
που κάποια μέρα στα στερνά
το κατορθώνει.
Κι ένα πρωί μέσα στου τρένου ένα βαγόνι
για το Παρίσι μεθυσμένος ξεκινά.

– Μα,
μόλις αντίκρισε μακριά τον πύργο του Άιφελ
ν’ αχνοδιαγράφεται στο φόντο τ’ ουρανού,
φριχτή μια σκέψη εισόρμησε στην κάμαρα
του νου:
«Κι ύστερα; Κι ύστερα τι θα γινόταν;
Πώς θα μπορούσε πια να ζήσει
με δίχως τη λαχτάρα αυτή για το Παρίσι;»
Γιατί ένιωθε τώρα καλά πως όταν
σε λίγο στο Παρίσι θα βρισκόταν
μέσα σ’ ελάχιστο διάστημ’ ασφαλώς,
θα το βαριόταν.
Και τότε;

– Και τότε
πήρε μια τεράστια απόφαση
που ως τώρα δεν ευρέθηκε να του τη συγχωρήσει
κανείς.
Αντίς να προχωρήσει στο Παρίσι
κατέβηκε σ’ ένα προάστιο,
στο Σαιν Ντενίς.
Και το πρωί απ’ την ίδια οδό
ξανάρθε εδώ.

– Και τώρα, σαν και τότε προτού φύγει, πάλι,
με μια λαχτάρα σαν και πριν μεγάλη,
μιλάει και λέει παντού, πως έχει ορίσει
μοναδικό
μες στη ζωή του ιδανικό
ν α  π ά ε ι  σ τ ο  Π α ρ ί σ ι.


Mυστηριωδώς, με γράμματα πελώρια, και μοιραίως,
τοιχοκολήθηκαν παντού στην πολιτείαν αφίς.
Στη μέση γράφανε "ZΩH" και κάτωθεν αυτής:
"Έργο σουρεαλιστικόν ... αγνώστου συγγραφέως".

Kαι στο μεγάλο Θέατρο πούχ' εντελώς γεμίσει
μπρός σε θεατές που αυλάκωναν της αγωνίας τα τικ,
άρχισεν η Παράστασις η τόσον εξαντρίκ,
που θάταν προτιμότερον ποτές να μή 'χε αρχίσει.

Γιατί αν κι' οι πρωταγωνιστές παίζαν με μπρίο στ' αλήθεια,
και το μπουλούκι δίπλα τους παράστεκε καλό,
όμως το έργον ήτανε τόσο φριχτά σαχλό
που ασυναισθήτως ένοιωθες μιαν αηδία στα στήθεια.

Στην πρώτη πράξη, ένα αμυδρό γέλιο -αν δεν αμφιβάλλω-
στις άλλες ένα βογγητό σπαραχτικά γοερό,
και στην στερνήν ένα χλωμό σκοτάδι ζοφερό,
κι' ύστερ' απότομα μια μαύρη αυλαία, και τίποτ' άλλο.

Kι' έτσι ο καθείς σφυρίζοντας και βρίζοντας, πετούσε
τα μαξιλάρια στη σκηνή φριχτός καταστροφεύς.
Kαι μόνος, σ' ένα σκοτεινό θεωρείον, ο Συγγραφεύς
καπνίζοντας το πούρο του απαθής ... χειροκροτούσε.


Το θείον ως λύγιζες κορμί, στης φόρμιγγας τη λάγνη ορμή,
κι αλλόφρονη μιαν ηδονή σκορπούσες στους θεατές σου,
δεν ένιωσες μικρούλ’ αλιά, τον Χάροντα το Βασιλιά,
πως ήταν ο πιο βάναυσος από τους θαυμαστάς σου!...


 
Όταν θα’ ρθει κάποια φορά που θα γεράσεις –συμφορά–
κι άσπρα τα μαύρα σου μαλλιά θε να τα βάψει ο Χρόνος,
θα νιώσεις τότε, πως για μπρος δεν πάει άλλο πια, και πως
μονάχα η θύμηση σκοπός Νινόν σου μένει μόνος!...
 
Και τότε, με κάποια ορμή στο κυρτωμένο σου κορμί
τα «τραγουδάκια» μου θα βρεις σ’ ένα κρυφό συρτάρι
κι αναγερτή σ’ ένα φωτέιγ, μπρος στη θερμάστρα που θα καίει,
στο διάβασμά τους θ’ αφεθείς, που θα σε συνεπάρει!...
 
Κι όταν τελειώσεις, σιωπηλή, θα ονειρευτείς ώρα πολλή
τα Ερωτικά μας Κύθηρα που θα’ χει θάψει η λήθη,
κι ενώ τα δάκρυα θα κυλούν, στα μάγουλά σου, θα ιστορούν
τα οράματά σου… του φτωχού Ποιητού το παραμύθι…
 
Μα εκεί, που δεκαοχτώ χρονών, παιδούλα, θα μεθάς Νινόν
στην αγκαλιά μου και γλυκά ερωτόλογα θα λες,
θα’ ρθουν τα εγγόνια σου δειλά, κι αφού προσέξουνε καλά,
θα σε ρωτήσουν ξαφνικά: «Γιατί γιαγιάκα κλαις;»
 
Τότες κι εγώ, στην αγκαλιά της Γης γερμένος, τα παλιά
μέσ’ απ’ του Χάρου το πυκνό θ’ αναθυμιέμαι βέλο,
κι ωσάν σε ρεσιτάλ, ωιμέ, τους στίχους που έγραψα για σε,
μες στους αιώνες, στα έκπληκτα σκουλήκια, θ’ απαγγέλλω!


Στην πλαζ μιας Λουτροπόλεως τη συνήντησα,
με κάποια νταμ-ντε-κομπανί στην πάντα·
κι απρέ-σουπέ, κι άνευ πολλών διατυπώσεων,
της εσυστήθην σ’ ενός «Πάλλας» τη βεράντα!...
 
Μιλήσαμε αρκετά για πράγματ’ άσκοπα,
χωρίς καμιά απολύτως σημασία·
και κάπου-κάπου, δήθεν ακουσίως μας,
λέγαμε και καμιά παραδοξολογία!...
 
Κι όμως, ενόσω για τον έρωτα δεν είπαμε
μήτε κουβέντα, κι εχωρίσαμε σαν φίλοι,
τ’ άλλο το βράδυ, παραδόξως πως, παράφορα,
σε μια ντορμέζα, ενώσαμε τα χείλη!...
 
…Κι ύστερα, σε μιαν αμμουδιά, που εκείνη ολόγυμνη
φάνταζε σαν ανθός εξαίσου κρίνου,
στου πόθου τη νιρβάνα ναρκωθήκαμε,
ρουφώντας το χασίς της Πανσελήνου!
 
– Κι έπειτα… Δυστυχώς δεν έχει πλέον «Έπειτα»…!
την άλλη μέρα… εξαφανίστηκ’ αιφνιδίως…
– Κι εγώ, που μούχαν κάνει τότε τόση εντύπωση
τα σμαραγδένια μάτια της, κι ιδίως
 
οι τόσον εξεζητημένες πόζες της,
σαν μιας Μπριγκίτας Χελμ ομοίωμά της,
αφιερώνω τώρα το τραγούδι μου σ’ αυτήν, σ’ ΑΥΤΗΝ
που μήτε καν θυμάμαι τ’ όνομά της!...
 

Κάτω απ’ τα τόξα του υπογείου με τις τεφρές σκιές των,
και μες στην κούφια ατμόσφαιρα που μια σιγή αντηχεί,
της Κοινωνίας οι άχρηστοι κηφήνες, μοναχοί,
στο περιθώριον της ζωής διαγράφουν τις τροχιές των.
 
Και να, εκειδά στον καναπέ ο Μαρτίνος λυπημένος
για της Γιολάντας τον καημό χαμογελάει πικρά.
Ενώ ο Μπολέτσης σκυθρωπός, με τα όνειρα νεκρά,
στο τραπεζάκι αναγερτός καπνίζει αφηρημένος.
 
Ο Μπέζος, ο ήρεμος κι ωχρός, κι άλλοι δυο τρεις ζωγράφοι,
μες στο καρνέ τους μολυβιές τραβούν μηχανικώς.
Κι όμοια σαν μούμια αιγυπτιακή ο Βαγιάνος σοβαρός
μιαν απ’ τις μύριες κριτικές περί Καβάφη γράφει.
 
Ο Ζώτος, ο άρρωστος ποιητής με τη θλιμμένη φάτσα,
κάποιο τραγούδι σιγανά απαγγέλλει με λυγμούς.
Ενώ ο Μαράκης δίπλα του μουντός μες στους καπνούς,
χαράζει αδρά στο μούτρο του κάποια στυγνή γκριμάτσα.
 
Εκεί πιο πέρα ο Θοδωρής ο σαρκαστής, κι ο αστείος,
βήχοντας φτύνει αδιάφορος μια αιμάτινη σταλιά.
Κι ο Ανθίας ο αιθερομανής ποιητής σε μια γωνιά,
με μάτια κόκκινα, θολά, μονολογεί ηλιθίως.
 
Κι εγώ, που ως μες στα κύτταρα χωρίς να υπάρχει λόγος,
μια πλήξη απροσδιόριστη με κυβερνάει καιρό,
με την τρανήν αμφιβολία ενός Άμλετ στο μυαλό
τοποθετούμαι μες σ’ αυτό το πλαίσιον… αναλόγως.
 
Το πήρα από το τομίδιο της σειράς «Εκ νέου» των εκδόσεων Γαβριηλίδη (επιμ. Βαγγέλη Κάσσου). Ο Ζώτος είναι ο ποιητής Μίνως Ζώτος, ενώ ο Ανθίας είναι ο κύπριος Τεύκρος Ανθίας, που έχω σκοπό να τον παρουσιάσω αν αξιωθώ από τις σελίδες αυτές.
 
 
Το Μπάγκειον ήταν υπόγειο καφενείο στη συμβολή της οδού Αθηνάς με την Ομόνοια. Όπως βρήκα σε άρθρο του Σωτ. Τριβιζά, στη δεκαετία του 1920-30 ήταν στέκι λογοτεχνών όπως ο Λαπαθιώτης, ο Τέλλος Άγρας, ο Κλέων Παράσχος, ο Χάγιερ - Μπουφίδης, ο Φώτος Γιοφύλλης, ο Μάριος Βαϊάνος ή ο Ορέστης Λάσκος. Ο κερκυραίος ποιητής Στέφανος Μπολέτσης έχει γράψει την εξής παρωδία για το Μπάγκειον:
 
Από κρότους σερβίτσων βοΐζει
η ατμόσφαιρα κι έχει καπνιά
λουκουμάδων γλυκιά ευωδιά
και τσικνίλα μυρίζει
 
Με φωνές δυνατές συζητούνε
για την τέχνη δυο τρεις νεογνοί,
μα την πίστη μου είναι αγνοί
και την τέχνη πονούνε.
 
Βλέποντάς τους μονάχα φοβούμαι
με του λόγου την έξαψη εκεί
καθώς είναι κι οι τρεις νηστικοί
μην τυχόν φαγωθούνε.


Ήρθε αναπάντεχα η μεγάλη συμφορά
με λόγια απλά όπως λέγονται οι μεγάλοι πόνοι.
Ο Βάσος Λάσκος, κυβερνήτης του «ΚΑΤΣΩΝΗ»
σκοτώθηκε στης Σκιάθου τα νερά.
 
Αυτό ήταν όλο. Του Θανάτου η συννεφιά
σκεπάζει τώρα της καρδιάς του το διαμάντι.
Παρακαλώ σε Αλέξανδρε Παπαδιαμάντη
πάρ’ τον εκεί κοντά σου συντροφιά.

Mια μέρα που άγρια η πλήξη τον μαστίγωνε,
κι' η μοναξιά τού σάλευε τα φρένα του
στο μακρυνό Σιντάμο,
ο Kωνσταντίνος Kριθαράς, εκ Φιλιατρών,
την Aβησσυνεζούλα Tινκινές
τη γύρεψε απ' τον κύρη της σε γάμο.

Kαι στη στιγμή, με δυο γελάδες αχαμνές,
έκανε χτήμα τη μικρούλα Tινκινές.

Kι' ο Kωνσταντίνος Kριθαράς κτηνώδικα
στη μαύρη βελουδένια σάρκα της
ολονυχτίς τη λύτρωση ζητούσε.
Kι' η Tινκινές, με δέος στα ματάκια της,
τον κάθε πόθο του άσπρου της Θεού
πιστά τον εκτελούσε.

Kι' από τα σπλάχνα της, το εννιάμηνο ακριβώς,
βγήκε ο Iάσων Kριθαράς… "μ ι σ ό ς - μ ι σ ό ς".

"M ι σ ό ς - μ ι σ ό ς" θα πη με λόγια απλά,
μισός Pωμηός, μισός Aβησσυνός,
κάτι να πούμε μέσ' στη μέση.
Mα το φριχτό το νόημα, το βαθύ,
στη λέξη ετούτη τη διπλή
ποιος να το δώση θα μπορέση;

"M ι σ ό ς - μ ι σ ό ς" θα πη ντροπή, πόνος, λαχτάρα,
κι' εφτά γεννιές εδώ κι' εμπρός μαύρη κατάρα.

Tο νόημα αυτό το κολασμένο το πρωτόνοιωσε
σαν πρωτοπήγε ο Iάσων Kριθαράς
στο Eλληνικό σχολείο.
T' άσπρα Eλληνόπουλα, τα "ο λ ό κ λ η ρ α",
σα νάχε λέπρα φεύγαν από δίπλα του
κι' έμενε μόνος… μελανό σημείο.

Kι' έννοιωσε μίσος στην καρδιά, χωρίς να θέλη,
κι' εντός του ανέμιζε η ψυχούλα του κουρέλι.

Kαι στην ντροπή, στον εμπαιγμό, στην καταφρόνεση,
τα χρόνια πέρασαν, αλλοίμονο, χωρίς
καμμιά χαρά στον κόσμο νάβρη.
Kι' όταν τον έδιωξε η κοπέλλα που ερωτεύτηκε,
η γαλανή κοπέλλα με τα ολόχρυσα μαλλιά,
άγρια μίσησε τη μάννα του τη μαύρη.

Kαι χτες εφόρεσε την ά σ π ρ η φορεσιά του
και πέταξε στον αέρα τα μυαλά του.


Θερμοκρασία 60 υπό το μηδέν
και το εισιτήριο προς το Bλαδιβοστόκ στην τσέπη.
Kι' απόξω, εξισωμένη με το άπειρον
η παγωμένη στέππη.

Δεν είμαι μόνος. Ένας άνθρωπος παράξενος αντίκρυ μου
μου εξάπτει το ενδιαφέρον σε σημείον μέγα.
Kι ενόσω τούχα δώσει σημασίαν "ά λ φ α" στην αρχή,
τώρα, δεν ξέρω πώς, λαμβάνει σημασίαν "ω μ έ γ α".

Kαι το εισιτήριο προς το Bλαδιβοστόκ στην τσέπη μου.
A! Tο Bλαδιβοστόκ! Ω! ας ήτανε ποτέ να μην υπήρχεν εδώ κάτω.
Kι όμως, είν’ ο σκοπός του ταξιδιού μου αλλοίμονο,
το τέρμα… που δεν έχει παρακάτω.

Kι όμως, το νοσταλγούσα κάποτες το τέρμ' αυτό.
Mα τώρα… Tώρα τίποτα. Mονάχα η παγωμένη γύρω στέππη,
κι' ο αμίλητος κι' ακίνητος συνταξιδιώτης μου
που, σαν μετουσιωμένο σύμβολο, με βλέπει.

Kι όσο και πάει… σιμώνει το Bλαδιβοστόκ.
Kαι τότε… τι θα γίνει; Θα ξαναγυρίσω πάλε;
Δεν το πιστεύω. Mα θαρρώ της φάρσας ή του δράματος
πως πλησιάζει οσονούπω το "φ ι ν ά λ ε".

Ωραίο πιστόλι ετούτο μα την πίστη μου
κι είν’ εντελώς καινούργιο και γεμάτο.
Kι όπου και νάναι θα φανεί και το Bλαδιβοστόκ,
το τ έ ρ μ α… που δεν έχει π α ρ α κ ά τ ω.
 

Ήρθε ο καιρός που ο ουρανός
σαν Τροβατόρε αλλοτινός
θλιμμένος φόρεσε ξανά
τη σκοτεινή του μπέρτα
και παίζει ατέρμονα σολίστ 
μια κάποια σύνθεση του Λίστ
ο βιρτουόζος ο άνεμος
στα βραδινά κονσέρτα 

Κι ήρθε ο καιρός που αναρριγεί
σαν μια τρελή μαρμαρυγή
τ’ άρρωστο φως των λαμπιονιών 
μεσ’ στα νερά του δρόμου
κι ακούς των δέντρων τα κλαδιά
στην κατασκότεινη βραδιά
μια μελωδία να παίζουνε
της φρίκης και του τρόμου

Κι ήρθε καιρός, Νινόν, που λες
που απ’ τις οδύνες τις πολλές
συντρίμμι μένω στη γωνιά
μες στο βαρύ χειμώνα
κι ώρες να’ρθείς παρακαλώ
καμιά βράδια με το καλό
μεσ’ στην καρδιά μου μια μικρή
να φέρεις ανεμώνα.


Μελοντικά Αριστουργήματα

Έτσι, για να μην αθετήσω την υπόσχεση μου, έπρεπε κάθε 
νύχτα τώρα να ξεχνάω, σαν τους φτωχούς που είναι έτοιμοι να 
δεχτούν μ΄ ένα οποιοδήποτε αντάλλαγμα - φτάνει να τους αφήσουν.
Και για τους οποίους θα γράψω κάποτε μια ιστορία τόσο τρυφερή
που δε θα βρίσκω το δρόμο

 

Φθινοπωρινό σχόλιο

Το ουσιώδες στη μικρή ιστορία μου ήταν μια μαύρη κουνιστή 
πολυθρόνα - αλλά που είναι τώρα το σπίτι, που είναι η φρουτιέρα
με τα παλιά επισκεπτήρια, οι πετσέτες που πνίγαμε τα γέλια - 
μόνον η λάμπα καίει ακόμα στην άδεια κάμαρα, σαν κάποιον που
συνομιλεί με τον εαυτό του αγνοώντας τους κινδύνους ή όπως μια
γυναίκα που δεν τη γνώρισες ποτέ κι όμως θα πρέπει κάποτε να
΄χατε αγαπηθεί πολυ
μες στην ατέλειωτη ερήμωση μιας μέρας του φθινοπώρου.

 

Χρονοδιάγραμμα

Συχνά, θυμάμαι, οι μεγάλοι, όταν ήμουν παιδί, μιλούσαν για
το μέλλον μου. Αυτό γινόταν συνήθως στο τραπέζι. Αλλά εγώ
ούτε τους πρόσεχα, ακούγοντας ένα πουλί έξω στο δέντρο.
Ίσως γι΄ αυτό το μέλλον μου άργησε τόσο πολύ: ήταν τόσο
αναρίθμητα τα πουλιά και τα δέντρα.

 

Οι σκιές μας

Και μέσα στο σπίτι υπήρχε το άλλο εκείνο σπίτι - εκεί που η
μητέρα ήταν ακόμα νέα κι ένα φλάουτο ακουγόταν το βράδυ, όπως
όταν οδηγούν έναν τυφλό.
Σ΄αυτό το σπίτι είχαμε μείνει κι εμείς για πάντα, ενώ καθώς
ανάβαμε τη λάμπα, το φως της έριχνε μόνον τις σκιές μας στο πάτωμα εδώ.

 

Ο Θεός χρειάζεται τη βοήθειά μας

Κάτωχρος κι εξαντλημένος ο Ιησούς στάθηκε κοντά στον τάφο.
"Λάζαρε, βγες έξω", φώναξε. Όλοι περίμεναν. Κι ο φτωχός 
νεκρός, που ένιωσε ότι εδώ στον τάφο του παίζεται η τύχη του
κόσμου, τί να ΄κανε; Η γη είχε χαθεί,
πως θ΄ άφηνε χωρίς ανάσταση έναν ολάκερο ουρανό...

 

Κι εγώ χρειάζομαι τη βοήθεια του Θεού

- Κύριε, βοήθησέ με, του λέω, χάνομαι.
- Μα αυτή είναι η βοήθειά μου - να χαθείς...

Για να σε ψάχνουν στους αιώνες!

 

Έρωτας

Κι όταν πεθάνουμε να μας θάψετε κοντά κοντά
για να μην τρέχουμε μέσα στη νύχτα να συναντηθούμε.

 

Το άσπρο άλογο

Και φυσικά υπάρχουν λόγοι που κοιτάζω πάντα κάτω - κάπου
είναι πεταμένο ένα κλειδί, που αν το βρεις σώθηκες: θα ξεκλειδώσεις
το χέρι του τρελού
και τότε θα είναι στη διάθεσή σου το άσπρο άλογο!

 

Ανταμοιβή

Ένα παιδί κοιμάται. Όλη τη μέρα έκλαψε. Αλλά τώρα χαμογελάει 
καθώς η Μεγάλη Άρκτος του γλείφει με τη χρυσαφιά της γλώσσα
το ξεσκέπαστο πόδι του


Αυτή την ώρα νιώθω θλιμμένος.
Αποζητώ τη μοναξιά, θέλω την ησυχία μου, τη βολή μου.
Κι ωστόσο σκιρτώ για τα μεγάλα, τα δυνατά,
του πόνου, του καημού, του αγώνα, της μάχης.
Είμαι λοιπόν μια διπλή φύση;
Σκωτική φαντασία του Μπρουχ.
Μια απαλόηχη μουσική, οι λυγμοί του βιολιού στ' αυτιά μου.
Κι όμως η σκέψη, παράξενο, εκεί.
Στους πνιγηρούς καλοκαιρινούς μήνες στα βουνά,
καταδιωγμένος με τον εμφύλιο.
Από μακριά τ' αστραφτερό γαλάνισμα της θάλασσας.
Έπειτα οι νύχτες, με το δυνατό άσπρο φεγγάρι
και τις πελώριες κατάμαυρες σκιές,
που ρίχνουν τα λιόδεντρα και οι πεζούλες.
Μαζί και τα βάσανα, η αγωνία η καθημερινή του θανάτου,
οι συνεχείς νυχτερινές πορείες,
με δίψα, πείνα, ιδρώτα κι ενέδρες.
Ο χάρος, που μας παίρνει συνέχεια συντρόφους και λιγοστεύουμε
κι η πτώση του Βίτσι και του Γράμμου.
Κι εμείς ολομόναχοι στο νησί.
Η θάλασσα γύρω μας, μίλια ολόκληρα,
να μας χωρίζει απ' τη σωτηρία.
Και τα πολεμικά να περιπολούνε.
Κι όμως η σκέψη μου εκεί σήμερα.
Μ' αγάπη, με νοσταλγία, με πόνο!
Δε σ' αρνήθηκαν ποτέ ζωή της νιότης μου αγαπημένη.
Κι όσο πορεύομαι, τόσο πιο ριζωμένος νιώθω μαζί σου.
Καμιά χαρά δεν μπορεί να ξεπεράσει
την αψιά γεύση της αγωνίας σου,
της θυσίας σου για κάτι καλύτερο.
Αποστολή! Τι μεγαλύτερο μπορεί να ποθήσει η καρδιά;
Ευτυχισμένος που καταδικάστηκα να ζω πυρπολημένος
απ' τη φωτιά σου.



ΟΙ ΜΥΣΤΙΚΕΣ ΜΑΣ ΩΡΕΣ
Οι μυστικές μας ώρες
Μέσα στις άλλες ώρες
Όταν φοράμε αστραφτερά χαμόγελα
Δόντια μακριά
Ή δάκρυα μαύρα ζωγραφισμένα
Κι οι αστυνόμοι της ψυχής
Εξαπολύουν πίσω μας εκπαιδευμένους σκύ­λους
Οι μυστικές μας ώρες είναι ένα μυστικό
Οι μυστικές μας ώρες
Όταν από τα πριν ένα αγγελούδι
Χαρίζει στα μαλλιά σου ένα βαθύ ποτάμι
Κι εγώ καλώ ανάσκελα τ' αστέρια
Ένα προς ένα έμβρυα να κομματιάσουν την κοιλιά μου
Μα όχι όχι όχι
Οι μυστικές μας ώρες είναι ένα μυστικό!
 
ΠΡΟΣΕΥΧΗ
Ληστή απύθμενο του ματιού σου το βάθος
Και πως θα κατεβώ
Να πάρω
Το λευκό σεπτό σεντόνι
Που άφησε
Ο κύριος
Φεύγοντας.
 
 
Ο ΟΙΚΟΣ ΤΩΝ ΜΥΣΤΗΡΙΩΝ
Τοιχογραφία III
Στο κάδρο του παράθυρου δυο γριές
Γυναίκες δίχως τη σκιά του άντρα
Γυναίκες που χτενίζονται
Κι η μια της άλλης το μικρό ασημέ­νιο καταρράκτη τραγουδάει
Η πρώτη κάθεται· η δεύτερη ορθή
Κι ο χρόνος έχει απλώσει ένα νυφικό
που πάλιωσε στα πρόσωπα τους
Ωστόσο η χτένα τις καλλωπίζει με
τα σαράντα χέρια της
Ενώ ο καθρέφτης πίσω τους — ένας
παλλαιϊκός αγαπημένος
Το πόσο είναι ακόμη αξιέραστες με
         δέος αναφωνεί.
 
 
ΚΑΘΕ ΑΥΓΗ
...Κάθε αυγή παίζουμε τις ζωές μας στα ζάρια. Οι μέρες μας γίνανε μεγάλα πορνεία όπου εκδίδονται τα καλύτερα κομμάτια μας ενώ δυο λυσσασμένα κοκκόρια, το καλό και το κακό δεν μας αφήνουνε περιθώρια ούτε για ν' αναπνεύσουμε. Χτυπιούνται με μανία. Ο αγώνας είναι αμφίβολος κι ο διαιτητής-παντοκράτωρ δεν ξέρει από δίκιο, μάλλον είναι παρανοϊκός. Ο όποιας μορ­φής θάνατος παραμονεύει πίσω από τ' ανώ­δυνα τάχα...
 
 
ΠΕΙΝΑΜΕ
...Πεινάμε, ψιθύρισε η Άννα Φρανκ από μια μισοφωτισμένη γωνιά· πεινάμε για ένα φιλί στο μέτωπο, για την ευγνωμοσύνη στα μάτια των ανθρώπων, για ένα λόγο αγάπης, για ένα περίπατο σε φθινοπωρινό, βρεγμέ­νο δάσος δίχως πτώματα. Μα με τι να πλη­ρώσουμε στη μαύρη αγορά των καιρών μας;


ΕΜΠΤΗ ΛΕΩΦΟΡΟΣ, Ν.Υ.
Θεέ μου,
χειρονομούν και μιλούν,
με χίλιους δυο τρόπους
πασκίζουν για έκφραση
και τίποτε δεν καταφέρνουν,
γυροφέρνοντας στα ίδια και τα ίδια,
αναμασώντας την αχρηστία τους.
Κι όλα τούτα τα καμώματα,
τα τόσα σχήματα και χρώματα,
κανένα μα κανένα έχουν προορισμό.
Και καταλήγουν στη λεπτομέρεια
γεμίζοντας τις καρδιές τους ρυτίδες, λίγδα, σκοτάδι: ο θάνατος.
 
Είναι παλιό το παραμύθι.
Κουράστηκα να το λέω:
... «τα πουλιά δεν θα σε σώσουν,
ούτε οι παρδαλοί σου οι φίλοι,
ούτε τα ταξίδια, ούτε τα όνειρα»...
 
Πάει πια
η ζωή σου κατάντησε
μια μεταχειρισμένη υπόθεση,
όπως οι χιλιοπατημένοι δρόμοι της Νέας Υόρκης.
 
 
ΠΑΓΙΔΕΥΤΗΚΑΜΕ
Παγιδευτήκαμε
μέσα στα μεγάλα τετράγωνα,
στις αναμφισβήτητες γεωμετρήσεις
της λογικής
και
πορευτήκαμε στα τυφλά
πιστοποιώντας, όσο μπορούσαμε,
με πιο έντονα χρώματα
την αχρηστία και την παρακμή μας.
 
Μια άσπρη πινελιά,
το μόνο ύφος του καιρού μας.
 
 
ΤΑ ΠΑΡΔΑΛΑ ΣΟΥ ΟΝΕΙΡΑ
Τα παρδαλά σου όνειρα
με το ύφος της ασυνέπειας
κι αυτό σου
το καρναβαλίστικο πρόσωπο
με τ' άχαρα μάτια.
 
Μην τα πλασάρεις
σαν σύμβολα κάποιας φιλοσοφίας.
 
Η ευαισθησία κι η συνέπεια
δεν ανήκουν μόνο στους ποιητές.
 
Κι αν σε ρωτήξουν
καμιά φορά
ποιοι τάχατες
αλλάζουν τον κόσμο
οι ποιητές ή τα κόμματα,
μη ντραπείς
να τους απαγγείλεις δυο - τρεις στίχους.
 
 
ΝΕΟΕΛΛΗΝΕΣ
Πληγωμένοι κι άθλιοι,
θλιβεροί απόηχοι μιας παρατονισμένης μελωδίας,
προσπαθούμε να μιμηθούμε άλλους καιρούς περασμέ­νους
όπου ξεγελαστήκαμε λατρεύοντας είδωλα,
θεούς μίζερους, ιερείς εκφυλισμένους.
 
Πού' ναι, αδελφέ μου, το αρχαίο σου κλέος;
Ρημαγμένε ανεμόμυλε της Μυκόνου, πού 'ναι η ξεγνοια­σιά σου;
Αιγαίο, Αιγαίο, τούτος ο λαός ως πότε θα σε αγνοεί; Δία, Δία, φτηνέ θεέ,
ο τόπος σου ρημάζεται και συ, κακό χρόνο να 'χεις,
ερωτοτροπείς με τον Ερμή;




Ω μαρτύριο αργό
λύχνε ετοιμοθάνατε
σκουριά και σαπίλα
ω αναφυλλητό
βλέμμα αποκρουστικό της τρέλας
σήραγγα σκοτεινή
βήμα τυφλό
δέντρο ξεριζωμένο
ω μαρτύριο αργό
κραυγή κάθετης σιωπής
λόγε ακρωτηριασμένε
σβησμένο κάρβουνο
ω μαρτύριο αργό
η εξουσία σου που συντηρεί
το φόβο των χειλιών
θα γεννήσει τα βέλη
τα καρφιά και τα στόμια.
 
            *
 
Είναι ευτυχία
των ψαράδων τ' αλάτι
το σκονισμένο πέλμα
π' ανασαίνει τη γεωγραφία των δρόμων
είναι ευτυχία το χέρι
που τιθασεύει τ' αγριεμένο άλογο
το φιλί που πυρώνει τα χείλη
του πολεμικού μετάλλου
Κάτω απ' το πέτρινο φίδι των βουνών
απλώνεται η τρικυμισμένη θάλασσα
του σπόρου
ακούγεται η φωνή του χιονιού
στις πανάρχαιες κοίτες
Ω βράχοι
δαγκωμένοι απ' τον κεραυνό
δέντρα κεντημένα από ακόντια
ω όστρια μαντατοφόρα
ευλογία τον διαιρεμένου πηλού
είναι ευτυχία
που ακούω την καρδιά της φωνής σας
τις ουρανομήκεις κραυγές
της αυτοκρατορικής ρομφαίας σας
Ω ποτάμι
στόμα και κρύπτη των κυνηγημένων
φλέβα αρτηριακή
πουλί της ομίχλης
κυνηγημένο από τυραννικά βέλη
έρωτα πορφυρέ των κολασμένων
είναι ευτυχία
που ανεμίζω το τσεκούρι
μπρος στο γείσο των εισβολέων
είναι ευτυχία
που αρνιέμαι την αιχμαλωσία
και την έρημη γραμμή
των παγωμένων δρόμων
 
            *
 
Εϊ εσείς
σπορείς του υπερπόντιου πόνου
τάφοι λευκοί
ο δρόμος μας ξέχασε
τα διαζευκτικά του φόβου
κι άλλο δρόμο δεν ξέρει
έξω απ' το ξέφρενο πέταλο
όπου καταλύει τις φρουρές
Τρέμει η γη σαν φύλλο
πέτρες βουβές
στηθοκοπούν τη νύχτα
λάβα ηφαιστειακή καλπάζει
Εϊ εσείς
απορείς του υπερπόντιου πόνου
τάφοι λευκοί·
ο δρόμος μας ξέχασε τα διαζευκτικό του φόβου
κι άλλο δρόμο δεν ξέρει
 

 
Ποτάμι, ποτάμι
ποιοι άνεμοι εκκολάπτουν
τον καρπό της οργής σου
γοργόφτερο ποτάμι
δέντρο ανθισμένο με πέταλα αφρού
με ρίζα γιγαντωμένη
απ' τα μαλλιά του μαύρου σύννεφου
με πηγές από πρωινά ντουφεκισμένα
ποτάμι
με τη φωτιά και τ' ατσάλι της λάβας
εσύ που όλα τα πρόλαβες
εσύ που όλα τα είδες
εσύ που όλα τα ξέρεις
πάρε την καρδιά μου
πάρε το σπόρο της φωνής μου
ταξίδεψέ τον στα πέλαγα
εκεί που οι ναύτες
κωπηλατούν κουρασμένοι
στων βράχων τα περάσματα
γοργόφτερο ποτάμι
πληγή σιωπηλή που αιμορραγείς
το φως των οριζόντων
ποιοι άνεμοι εκκολάπτουν
τον καρπό της οργής σου.
 

 
Με το νόμιμο δικαίωμα
απέναντι στη βία
που εδραιώνει τη νύχτα
ξεσκίζω των βουβών σειρητιών σας
τα σκοτάδια
Με το νόμιμο δικαίωμα των ανθρώπων
που αρνιούνται τη σιωπή
και το θάνατο
που ρίζες νερού
σπέρνουν στ' ανήσυχο βήμα τους
με το νόμιμο δικαίωμα των ανθρώπων
που τυραννιώνται κι εξευτελίζονται
προτάσσω τη βία στη βία.


 
Από ένα σύμπαν που ράγισε πετάχτηκε η
γυναίκα. Από το πόδι του αντρός της
από τα δάκρυα του ποδιού του.
Τώρα πλέκει ερωτήματα:
Το άπειρο με περιέχει;
 
(Από το γόνατό του τρεφόμουν· από την
τρύπα αυτή του γαλαξία)
 
 Εγώ ειμί η Λόγος στη σαγήνη στο
 μέσα του καρπού αποσπα-
 σμένη
 επιστρέφω στην καταγωγή· εκεί
 με είχαν ονομάσει
                               η δοτικότητα
 Εγώ ειμί η φως πάνω απ’ τον φθαρτό μου
 πυθμένα έπλεα
 -έφευγαν τ’ άστρα τα σπίτια μου.
 
  
  (Κάτοικος είμαι του μηδενός
  για να κλέβω μάτια.)
 
                               
  Να φορέσω τον κλέφτη μάτι που με
  σύλησε. Αχ μάτι μάτι μου
  -κλέφτες ματιών είμαστε
  γι αυτό λυπημένοι.
 
 Σαν τις λαμπάδες των γέρων τρέμουν τα λο-
 τα λόγια μου, κεράκια μυστικά
 στου έρωτός μου την καρδιά.
 Εγώ ειμί η νυμφίος
 Χαίρεται εις το όνομα της
                                              δοτικότητας.
 
 
 Αλλά πιο κάτω στα πικρά λιβάδια
 αντηχεί  ο
 έρως των σωμάτων. Γι αυτό    
 θα το πω να μοιάζει μ’ εκείνο που έλεγε
 ο ποιητής και τ’ αγαπήσαμε –κάποτε:
 
 Έλα λοιπόν Παναγιώτη Πανά Παναγιώ- αχ
 έλα έλα. Στις αψίδες σου στέκομαι
 -ονειροβατώ-  Παναγιώτη φιλί μου Πα-
 των μυρίων  αναπνοών Πανα-
 γιώτη της μυρωδιάς     πούπουλο Πανα-
   γιώ-
   (φεγγαράκι τι λες πως μου χάρισες τον
   Παναγιώτη)  είσαι ο
   τρύγος της κάθε μέρας   στόμα που με μιλάς
   Πανα-
   σαν χαλίκι στην άβυσσο στην υπομονή
   Παναγιώτη ο αίγαγρος από αίματα να πιαστώ
   να χορεύω στο τρίχωμα του παν-
   τός       Παναγιώτη       αχ
   στο μάτι σου μη με φοράς
   αγάπη μου
 
   (Νύχτα στο βάραθρο των ουρανίων πηγών
   γευόμουν ένα κορμί από ροδάκινο.)
 
 
    Κλέβει την ομιλία ο άντρας
    η γυναίκα πεινάει σαρκοφάγος των ξένων ο-
    νείρων. Αλλά τώρα με διάλεξε το μήλο
    κυλά κατρακυλά
    κατέβηκε το πράγμα χαμηλά. Εδώ
    στο στόμα πιάνεται η αυγή
    ( η σιγή υπομένει)
    κι  απ’ τη μιλιά  μου
    γεννώ τα παιδιά μου
  
   (Λέει η γυναίκα: Στην πιο καλή μου βρύση πως
   στομώνω κι η σταγόνα του τίποτε γλιστρά.)
 
 
    Εγώ ειμί η Λόγος - προϋπήρξα
    αλαβάστρινο αυτί στην περισυλλογή. Τώρα
    τρέχουν τα σωθικά μου σα γατιά που σκού-
    ζουν τρέχουνε τα λογάκια μου σαν
    ποντικοί.
    (Ά -πει-ρο   ά-πει-ρο  τι εστί; )
 
     Μες τα νερά-φιλιά του μου’ παιρνε τη μιλιά ο
     Παναγιώτης, στο σπιτάκι της γλώσσας
     άδειαζα τη γλώσσα -να χορεύω να φεύγω
     να χορεύω να μένω
     (στο χορό σου θα γίνω χορευτής του
     απείρου;)
 
    Πάρε λοιπόν το πιο καλό μου μήλο :
    Ένας Παράδεισος σαν μαύρο γάλα
    κι η Κόλαση στρογγυλή.
    Δαγκώνεις δαγκώνω.

Είναι παράξενη γιορτή τα δάχτυλα του
ανθρώπου -παράξενη
η δοτικότητα των χεριών·
διότι με τα χέρια φωτίζεις αυτό που
στο τέλος πάντα επιστρέφει.
Και δεν είναι πράγμα το κάτι αυτό
όπως θα έλεγες -πράγμα των χεριών.
Έρχεται να σε βρει σαν
μύγδαλο με ψυχή.
 
 
 
Τότε που είμασταν ακόμη παιδιά
έστελνα τα δάχτυλα στον κήπο μαζί με
τα πουλιά· δεν φόραγε δαχτυλίδια -τότε-
το χέρι μου· κρατούσε το μύγδαλο
και μου φαίνεται τύλιγα τα δάχτυλά μου
έτσι που έμενα ολόκληρη γύρω γύρω
να συγκρατώ την ουσία.
Τι ωραία που σήμαινα· σαν καμπανούλα:
συγκρατώ συγκρατώ
ώσπου να γίνω εγώ αυτό.
 
Κάτι ποθούσε το χέρι μου
και τα δάχτυλά του κουδουνάκια
επέμεναν στο σκοπό του θέλω -πάντοτε
επιμένει να πάρει αυτός που δεν έχει.
(Kοιτάζει στη λίμνη του
απαλά βουλιάζει· θα πνιγεί; )
 
Tέλος πάντων· έλεγα για δάχτυλα
που κουδουνίζουν.
 
 
 
Εκεί που ξυπνούσα μες τα πουλιά που
τιτίβιζαν αργοπορημένα -ενώ
όλα τ' άλλα πράγματα έμοιαζαν τόσο ανυπόμονα-
εκεί είδα το όνειρο αυτό κι ερμήνευσα
πως το χέρι μου ήταν -τάχα- μια
μαρτυρία από αυτές που μένουν:
Ο παππούς μου έχτιζε τον τοίχο του σπιτιού
πάνω στην κούνια του πατέρα μου·
κινούσε το χέρι·  (ευλογούσε;) Η μήπως
άφηνε λόγια στα θεμέλια
 να κόβουν τα παιδιά του και να τρώνε.
Εκεί που ήταν η κουζίνα                          
έτρεχαν μαύρα συκώτια πουλιών
και σάπια νερά με τις πιατέλες
(κι από πάνω έτριζε το γραμμόφωνο)
έτσι το σπίτι μεγάλωνε
το χώρεσα όλο στη φωλιά μου.
 
Αχ η κυπάρισσος του παππού μου
-η σκιά του- ψιθύριζε λέξεις
για το χέρι αυτό που φύτεψε το κυπαρίσσι
και τώρα ψηλώνει  ως τον ουρανό.
Κοίταζα κοίταζα -οι βολβοί μου πονούσαν.
(Γλίτωσα ξαπλωμένη στο θαύμα).
Μέσα στον ύπνο
ευλογεί το χέρι του παππού μου
όπως όταν γυμνώνονται σπαθιά.
 
 
 
Το χέρι του σύμπαντος παράξενα όλα
τ' αγκαλιάζει· παράξενα δείχνει
ν' αφήσεις τα τέσσερα πόδια σου για να
πας (όπως ο κόκκος του ρυζιού
που έφτασε στο πιάτο). Έτσι, η κόρη
σιγά σιγά
με τα χέρια γευόταν
τη νέα κατάσταση του ανθρώπου:
                          η δοτικότητα
 
(Να σου δώσω αυτό που δεν πήρα
γίνεται; Να σου δώσω και πάλι να έχω
γίνεται; Είναι παράξενο το κάτι  αυτό
                          η δοτικότητα.)
 
Αλλά το χέρι αυξάνεται πάντοτε προς τα
εκεί που του λείπει.
 
 
 
Πηδά χοροπηδά το χέρι ν' αγκαλιάσει το
άλλο
πηδά στον αέρα σαν ελάφι μικρό ή σαν
ψάρι ή σαν φλοίσβος -το χέρι-
ξεβράζει τα χάδια του τα γιατί δεν
με θέλεις χέρι μου
 
Έτσι λίγο λίγο ετοιμάζεται ν' αγαπήσει.
Πηγαίνει ν' αγαπήσει και φορά το
γάντι του (πριν γίνει δοτικό
να είναι κάτι ακριβώς
πριν τη δοτικότητα). Ύστερα
το χέρι δωρίζεται
(πρώτα γδύνεται).
 
Κάτι χτίζουν τα δάχτυλα
με το χάδι· με τα χάδια αλλάζουν
(με τα ίδια τα χάδια τους -τα δικά τους-
παράξενο). Το χέρι τότε
ανάβει σαν βεγγαλικό.
 
 
Σκαρφαλώνω προς τα πάνω ή προς τα κάτω
-λέει το χέρι- εννοώ
με βρίσκει το πνεύμα
 
Κάποτε με τα χέρια στα δάχτυλα
φτάνεις σ' ένα υγρό των ματιών.
( Άλλοτε στέλνεις τα
δάχτυλα πιο νωρίς και δεν βρίσκουν).
Όταν κυλήσει το υγρό αυτό
κάτι σημαίνει για το χέρι.
             
 
Σκαρφαλώνω προς τα κάτω·
φοβάμαι -λένε τα δάχτυλα.
(Το σκαρφάλωμα προς τα κάτω
θέλει τη μεγαλύτερη τέχνη.
Σ' αυτό το γκρεμό πρόσεξε χέρι μου
πρόσεξε μη χαθείς πρόσεξε μέχρι να
βγεις
        στην δοτικότητα).
 
Να τρέφεται το χέρι απ' τη χαρά του:
Σ' αυτή τη στάση ακριβώς
ευλογεί
              η δοτικότητα
 
  
Ti είναι ο έρως; Σάλπιγξ η
λυγξ; H κρουνός χάριτος
του Πατρός μου;
O σωματικός της αγάπης δεν
ομιλεί· φθείρει τις ανάγκες του όλες
μες στη διαρκή
                        π ρ ά ξ η.
Αν γίνω αυτάρκες πτηνό;
H αγάπη: αντί νύχια αυγά.
Διορθώνω την ύπαρξη:
Σε μια κρύπτη σε γεννώ
απ’ τις σάρκας μου τ’ αυγό
σε φωτίζω με νόημα:
                        σ   α γ α π ώ.
Τα καλούδια του έαρος
με λιγώνουν. Της γάτας
η προσφιλής ελευθερία
περιπαίζει τη δική μου ναυτία
     -η γάτα δεν μένει
      στα νύχια της φεύγει
      η ουρά της μαζεύει
      το φεγγάρι που στάζει


Πλέκοντας  πλοκάμια νικοτίνη, έγινα  των αγγέλων σώ-
μα  και  πέταγα  στην  ταραγμένη  σχέση  των  αιθέρων
φορώντας τα καλά μου, φορώντας  αρμαθιές κλειδιά κι
κι όχι φτερούγισμα πουλιών ως  έπρεπε – γιατί αν κρα-
τάς ένα πουλί στο  λογισμό σου  αίφνης ανοίγει η θύρα
και τα θαύματα κυλούν εμπρός σου σαν χάντρες στρογ-
γυλές  από  κολιέ  γυναίκας  –  έτσι,  λοιπόν,  χωρίς  ω-
ραίες  πιθανότητες  τραβούσε μέσα  στον καιρό  και  ξέ-
πλενε τις  μέρες  από  τα κρίματα και από τα φονικά κι
ο κάθε φόνος ήτανε μια εκδοχή σιωπής που  έσταζε στο
μάτι μου και πότιζε τα γονικά εδάφη.
 
                                   ΙΙ.
 
Τότε  αφέθηκε  να πέσει χαμηλά και πέφτοντας άκουγε
Καταρράχτες να βουίζουν και ρομφαίες ξυστά στον τρά-
χηλό του κι ήρθε στα βλέφαρά του η παλιά δοκιμασμέ-
νη  σοφία  που  ελάμπρυνε το φως  των οματιών, να δει
τα πλήθος των νερών που  εσφύριζαν, να  δει τα όντα σε
ανομήματα καθώς ενίβονταν στην όψη, να δει  τις  αλυ-
σίδες  που  ενώνουνε  στεριές με σώματα υγρά πριν απ’
την  υλική  κατάστασή  τους. Έτσι κοιτούσε ταπεινά  κι
εθαύμαζε  μη   εννοώντας  πώς  μέσα  στην  πτώση  του
εδωρήθη  τόση  ωραιότητα κι  ως ήρθε σ’ επαφή με την
ψυχρότητα του σκοταδιού, εμεγαλύνθη ο  νους του μες
τα θαύματα, εγνώρισε.
 
                                   ΙΙΙ.
 
         Αυτή η εσώτατη θάλασσα
         που όλο ανέρχεται, με τον αθώο εαυτό της.
         Υγρές οι φορεσιές μου και τα ρυάκια των μαλλιών
         υπάκουο πένθος στα πλακάκια·
         ιδρώνω χειμώνα καιρό.
         Από την κρήνη κυλώ ως την ελευθερία
         ν’ απαρνηθώ τους κήπους, να γίνω το στόμα
         που πρόφερε το χαίρε.
 
         Ό,τι μου κατατρώει τα σπλάχνα
         ελαττώνοντας τη σάρκα, με αυξάνει.
 
                                    ΙV.
 
               H XΡΗΣΙΜΟΤΗΣ ΤΩΝ ΛΕΞΕΩΝ
 
          Μπαίνοντας στα πάθη κι από πάθη βγαίνοντας
          βρέθηκα χωρισμένος απ’ τη φύση μου
          με τις σάρκες στα δόντια των σκύλων·
          άκουσα τότε τον κρυφό μου πολυέλαιο
          να θορυβεί νύχτα στους εξώστες.
          Έτσι εξέρχονται τα ποιήματα, πάμφωτα,
          σαν χριστουγεννιάτικα δέντρα
          μεγαλωμένα στη φρίκη της γιορτής
          κι απ’ τους δεσμούς των λέξεων, ο εχθρός
          ξεβράζεται πνιγμένος
          μέσα στην τόση προετοιμασία.
 
 
                                     V.
 
Το αχ της κόρης που ολολύζοντας πάνω στο νιόσκαφτο
περιβολάκι του νεκρού, φτάνει στην πιο βαθιά της κα-
τοικία.
 
                                     VI.
 
Κι   ήρθε  η  ώρα που του εδόθη χάρις να λύνει τους
συνδέσμους  της αδικίας  και ταράζοντας το νου των
αποκοιμισμένων να οδηγεί έξω από τη μνεία της σαρ-
κός, να καταργεί τον έσχατο εχθρό το θάνατο κι όλον
του τον τρόμο. Και με το πνεύμα του σε νέα θέση, να
ενώνει τα διαιρεμένα πράγματα της φύσης ανεβαίνο-
ντας στα όρη, να στέκει καθώς η κιβωτός στο Αραράτ,
μαζεύοντας  τις  ομιλίες  που ευφραίνουν τη θεία του
καταγωγή. Και καταποντιζόμενος να φτάνει στον καλό
λιμένα, με βλάβες και κινδύνους, ώσπου οι μέρες του
να γίνουν φωταγωγημένα πλοία.
 
 
 Στη Σμύρνη Λέλα,
Ηρώ στη Σαλονίκη,
στο Βόλο Κατινίτσα έναν καιρό...
Τώρα στα Βούρλα με φωνάζουν Νίκη...
Ο τόπος μου ποιός ήταν; Ποιοί οι δικοί μου;
Αν ξέρω, ανάθεμά με!
Σπίτι, πατρίδα μου έχω τα μπορντέλα...
'Ως κι οι αθώοι χρόνοι οι παιδικοί μου
θολές σβησμένες ζωγραφιές
κι είναι αδειανό σεντούκι η θύμησή μου!
Το σήμερα χειρότερο απ' το χτες
και τ' αύριο απ'το σήμερα θε νά'ναι...
Φιλιά από στόματα άγνωστα, βρισές
κι οι πολισμάνοι να με τραβολογάνε...
Γλέντια, καβγάδες ώς να φέξει,
αρρώστιες, αμφιθέατρο του Συγγρού
κι ενέσεις 606.
Πνιγμένου καραβιού σάπιο σανίδι
όλη η ζωή μου του χαμού...
Μ' από την κόλασή μου στο φωνάζω:
εικόνα σου είμαι, Κοινωνία, και σου μοιάζω.



 
Σηκώσαν τα πανιά και για τις χώρες
τις άγνωρες κινήσανε να πάνε.
Οι δυνατές γαλέρες μες στις μπόρες
δελφίνια, κι όλο οι ναύτες τραγουδάνε.
Μ΄ ατέλειωτες του πηγαιμού ΄ναι οι ώρες.
— Μην έχασες το δρόμο Καπετάνε;
πού είν΄ οι ακρογιαλιές οι μυροφόρες
και πού τα πλούτη που μας καρτεράνε;
Μας γέλασες! — Εκείνος στο τιμόνι
κι ούτε γροικά τους ναύτες πως ανάβει
η λύσσα του θυμού. Γλυκό ΄ναι αφιόνι
το μέγα τ΄ όνειρό του. Στο καράβι
πότε θαρθεί να κάτσει το γλαρόνι,
να πει : «Κοντά ΄ναι της στεριάς οι κάβοι!»







Πρώτον: σε θέλουνε ακίνδυνη και να ξεχνάς
κι ύστερα καλή μ' αυτούς φιλεναδίτσα
τρυφερή
υποσχετική
οι αχρείοι.

Φωνή μου ράτσα υψικάμινου από πλευρό
ανοιχτό του αίλουρου, της ανηφόρας
απ' τα εννιά σκοινιά του βούρδουλα
κι ο ήλιος φίδι μες στο σύρμα.
Μην ξεχάσεις~ φτύσ' τους.

Ας περιμένουν να σε σβήσω με νερό
ή κατά τες συνταγές αρχαίων Ελληνοσύρων
ας περιμένουν οι αχρείοι.


Δεν είναι ξεφάντωση τούτη η νύχτα... Οι ανθρώποι φεύγουν φορτωμένοι πανέρια, φεγγάρια ιδρωμένα κραδαίνουν τη νύχτα, παιδιά τριγυρνάνε με μάτι γουρλωμένο, αλόγατα κάνουν να σηκωθούν για χλιμίντρισμα κι αμέσως σωπαίνουν, που θά ΄λεγες, ήρθε σημάδι μυστικό, που τους ξυπνάει σα λιγμός : να τα βουβάνει.
 
Όμως δεν είναι ξεφάντωση τούτη η νύχτα. Αν ανάβουν τα φώτα στα σπίτια, αν διακρίνεις φωτιές στα υπόγεια, αν φωνές – πού και πού – σκίζουν νότια τη νύχτα, είναι ανθρώποι που σκύβουν μαζεύοντας ό,τι απόμεινε γύρω αφημένο, τα παιδιά, που λιχνίζουν τον άγγελο, τα κουρέλια από το σκοτεινό παιγνίδι.
 
Και ο θόρυβος ξαφνικά μεγαλώνει. Θά ΄λεγες μπήκαν – πριν μπουν. Σπασμένες γλάστρες, στρωσίδια αχνίζοντας ακόμη, κρεβάτια παλιά σιδερένια, χλομοί ζαρωμένοι γερόντοι.
 
Το καράβι που ταξιδεύει. Και ξεμπαρκάροντας κοίταγα πλάι, απάνω στα πλευρά μου που γυαλίζαν. Δικά μου είναι τούτα τα σκουτιά που κουδουνίζουν; έλεγα. Δικός μου είν΄ ο ύπνος αυτός που πλησιάζει;
 
Δεν άκουγα πια, μήτε λαγούτο, μήτε κρόταλο. Κανείς δεν έτρεχε να με προφτάσει, μήτε τη σιωπή πολλές φορές δεν άκουγα, μήτε τα βήματά μου στα πλακάκια.
 
Η νύχτα τούτη.
Μια ξεφάντωση.
Όπως κι η χτεσινή μου νύχτα.-                 
 

Μ΄ εξύπνησεν η γαλανή ωρυγή από το παγώνι
το πρωί. Πώς ανεσήκωνε τα οπίσθια φτερά του,
έναν ήλιον πολυάκτινον μ΄ εκείνα να σκαρώνει,
να παίζει με τα σπάταλα τα ωραία χρώματά του!
 
Με μια μεγαλοπρέπειαν ωσά Ρωμαίου υπάτου,
και φιλαρέσκεια γυναικός ως το λαιμό του απλώνει,
μακρύν κάτω απ΄ τα ημίφωτα που στάζουνε ψηλά του
ωραίοι, πρασινάργυροιο της πλούσιας λεύκας κλώνοι.
 
Σαν όραμα μες το πρωί που εξύπνησα μου εφάνη,
όπου παράξενη έκαμνε τη βίλλα
στην ανοιξιάτικη ησυχία, την απλωτή τριγύρω
 
Αύρα που δεν εσάλευε τα φύλλα...
και, μες τη μεγαλόπρεπη πρωινήν ονειροπλάνη,
γαλάζια όλα τα έβλεπα : Και των ανθών το μύρο!
 

Βραδιά γαλήνης εαρινής, που ξέρουν οι ζωγράφοι
να ντύνουν μ΄ άγιο φως·
η απλή τριγυρινή ζωή – τα σπίται μας και οι τάφοι,
ζουν όπως πνεύμα ήρεμα, – δεν ξέρω πώς.
 
Βαρειά ευωδιά απ΄ την άνοιξη. Το σιωπηλό χρυσάφι
των άστρων καθρεφτίζει ο ποταμός
Δεν ξέρω πώς :
θέλω να συλλογίζομαι : ό,τι γράφει δεν ξεγράφει.
 
Όλ΄ η γαλήνη τάχατες εγίνηκε ειμαρμένη;
ωσάν ολέθρου φάσγανο και συ φεγγάρι ω ναι!
Πόσο πολύ το αισθάνεσαι! Και τίποτε δε μένει
άλλο από νεκρή θέληση στα βάθη σου, ω χλωμέ.
Κι ούτε με  την αναπνοήν ταράζεις τη γαλήνη :
είσ΄ ένα φως που μια ριπή κι αύρας ακόμα σβύνει.

Φθινόπωρον εμύρισε στο σπίτι μας τριγύρω
απ΄ την αρχή του Αυγούστου
το πρωτοβρόχι εράντισε τα δένδρα και τον κάμπον
εράντισε και τα ξανθά σταφύλια μες τ΄ αμπέλια.
 
Γλυκειά δροσιά στου δειλινού την ώρα πλημμυρίζει
όλα και πνέει ως την καρδιά
μες τη μελάγχολη του νου γαλήνη ακόμη, πνέει.
 
Φθινόπωρον εμύρισεν αθώο και ολόγυρά μας
ελάμψανε τα πράσινα φυλλώματα κ΄ η πλάση
γέμισεν απ΄ την ευωδιά σου
μητέρα γη που εδίψασες και που έχεις ξεδιψάσει.

Μελτέμι τις ανήσυχες φτερούγες σου κουνώντας,
ανάμεσ΄ απ΄ τη σύδεντρη τη μουσική ερημία,
ηχείς μυριόψυχο άκουσμα θριαμβικό στον κάμπο
του Γυαλιστή του καυτερού, του καρποφόρου Αυγούστου.
 
Μελτέμι ξύπνα και σ΄ εμέν΄ αυτήν που αποκοιμήθη
καιρούς μέσα στα στήθη μου τα πέτρινα, κ΄ ελπίδα
δεν έχει να εγερθεί ποτές από το μέγαν ύπνο
την κουρασμένη, κοιμισμένη ολόβαθα καρδιά μου.
 
Μελτέμι μεγαλόπρεπο τις δυνατές φτερούγες
κουνάς τις μουσικόλαλες μες τη βαθιά ερημία
και που ξυπνάς την κάθε ηχώ
ξύπνα με τους αντίλαλους και τη φτωχή καρδιά μου.
 
Μελτέμι τις ανήσυχες φτερούγες σου κουνώντας
ανάμεσ΄ απ΄ τη σύδεντρη τη μουσική ερημία,
ηχείς μυριόψυχο άκουσμα θριαμβικό στον κάμπο
του Γυαλιστή του ολόχρυσου, του καρποφόρου Αυγούστου


Ήταν προχθές κορίτσια στο χορό 
όλα λουλούδια, όλα μυρωδιά, 
αχ! τ’ αγαπούσα όλα, και θαρρώ 
και γι’ άλλα τόσα μού’μενε καρδιά. 

Το κρίμα μου το λέγω, δεν μπορώ 
ατάραχος να δω την ομορφιά. 
Αχ! με της λίμνης μοιάζω το νερό 
που ό,τι περνά αφήνει ζωγραφιά. 

Μ’ αν ζωγραφίζ’ η λίμνη καθετί, 
περνάει αυτό κι’ η ζωγραφιά περνά. 
Και μοναχά του ουρανού κρατεί 
τη ζωγραφιά πιστά, παντοτινά. 

Άφησε όλοι να με λεν τρελό 
και μη σε μέλλει, αγάπη μου χρυσή. 
Αν είμαι λίμνη, μ’ όλες αν γελώ, 
ο ουρανός της λίμνης είσ’ εσύ.


Επιστρέφοντας

Αν αφαιρέσουμε από τ' αγάλματα 
αυτό το αβέβαιο λευκό
τι θάχει μείνει;
Αν αφαιρέσουμε από τ' αγάλματα
αυτή την παρουσία τους μέσα στη νύχτα
τι θάχει μείνει;

Θα μείνουμε -λέω- εμείς,
επιστρέφοντας από τοπία κυμάτων ή φύλλων 
σ' ένα μεγάλο δωμάτιο
όπου οι κουρτίνες θα κρέμονται στο φως.
Η μητέρα θα στέκεται στην πόρτα 
μιλώντας με τα μικρά μας ονόματα.
Εγώ θα θέλω ν' αγγίξω πάλι την πληγή σου,
που γιατρεύαμε νύχτες και ημέρες
με πανάρχαια βότανα.
Θα μείνουμε εμείς·
ένα πρόσωπο νέο για φίλους
και εχθρούς.



Απόπλους

Φεύγει το πλοίο· μακρυά
αόρατο πήδηξε ένα δελφίνι
γαλάζιο μέσ' το γαλάζιο.

Βγάζεις από το μάτι σου 
ένα κομμάτι αιθάλη.

Πας κι έρχεσαι
στον κάτω κόσμο
στον απάνω κόσμο.

Ο ήλιος καρφωμένος στο κατάρτι.
Δεν την είχες θελήσει μια τέτοια πληγή.



Παρομοίωση

Εκείνος ο θρίαμβος γύρισε προς τα μέσα,
όπως το νύχι που χώνεται στο κρέας.

Δεν έχω τίποτα να προσθέσω,
εκτός από μια γριά καθισμένη στο κατώφλι
κι ένα κυπαρίσσι αιωρούμενο
στο βάθος του ορίζοντα. 


Να που φτάσαμε ως εδώ.
Το κυνήγι μεταφέρθηκε και κάτω από
            τη θάλασσα-
Άνεμοι όλο και ξερό αλάτι,
σπίτια μες στα υποθαλάσσια ρέματα,
χέρια με την όψη κυνηγημένων δελφινιών
κι εσύ απ’ την αρχή να ιστορείς
περιπέτειες ψαριών και ανθρώπων.
 
ΤΕΛΟΣ ΚΥΝΗΓΕΤΙΚΗΣ ΠΕΡΙΟΔΟΥ
Καιρός του λύκου μέσα στο καλοκαίρι.
Καιρός της οχιάς.
Πρωί να σε ξυπνάνε τα σμπάρα
Σπασμένα γυαλιά
και γυμνά ηλεκτροφόρα καλώδια
(από πουλιά γυμνά).
 
Ύστερα μια ησυχία γεμάτη βροντές.
 
Σημάδια ότι πλησιάζει ο καιρός
που οι ποιητές
θα γεμίζουν στάδια διαβάζοντας.
Οι ποιητές στο κέντρο των σταδίων
απυρόβλητοι.


Είσαι καλός εσύ~ βλέπεις το παρελθόν κι ευχαριστιέσαι. 
Κάθε μέρα το ίδιο παρελθόν: ένα κεφάλι μοναχό. 
Ό,τι απέμεινε απ' το κορμί. 
Σίγουρο παρελθόν. 
Όμως εγώ μεγάλωσα, έχω πεθάνει πια 
Κι ακόμα δεν απέκτησα κορμί. 
Αυτό ποτέ σου δεν το είδες. 
Είχα για λίγο μοναχά τις νύχτες που κοιμόσουν 
Μα μου το σπάραξαν 
Γυναίκες, άντρες και παιδιά 
Ολόκληρες πατρίδες αυταπάτες 
Θηρία πέρασαν 
Τις νύχτες που εσύ κοιμόσουν 
Μεσ' το δικό μου παρελθόν 




Εκείνοι βλέπεις έχουν τόσα πράγματα
για να τα υπερασπίσουν,
άλλοι προνόμια, άλλοι σοβαρές σπουδές στην Εσπερία,
ο τρίτος μια γυναίκα έμορφη
που ελπίζει να του μείνει πιστή,
καθηγητές τους τίτλους τους και στρατηγοί τις σατραπείες,
ακόμα κ’ οι περιπτεριούχοι,
τα οργανωμένα συμφέροντα
του σωματείου αρτοποιών «Η Αναγέννησις»,
και οι έντιμοι πολίτες και το συνάφι
όλοι τους έχουν τόσα πράγματα να υπερασπίσουν
αντιμετωπίζοντας καθημερινές επιβουλές των άλλων,
πώς να το κάνεις και να τους αποκόψεις
πώς να τους πεις για το θολό μάτι της σιτοδείας,
την πορφυράδα του θυμού της απόγνωσης,
που είναι γυμνή γιατί δεν έχει ρούχα να φορέσει
και να σκεφτείς πως η μισή ανθρωπότητα καθημερινώς
πέφτει να κοιμηθεί νηστική, χωρίς να ξέρει
αν και πώς θα φάει αύριο·
πώς να τους ξεκουνήσεις από τη μακαριότητά τους
που δεν είδαν το απελπισμένο πλήθος
να παραβγαίνει τα σκυλιά για τ’ αποφάγια
γέρους σακάτηδες γυμνούς, παιδιά στο στήθος
σκελετωμένης μάνας να βυζαίνουν αίμα
ή και κορίτσια που πορνεύονται από εφτά χρονών·
πώς να τους ξεκουνήσεις όταν όλ’ αυτά
έχουνε τόση λίγη σημασία μπρος στην αυξομείωση
του προεξοφλητικού τόκου στο Λονδίνο ή των ναύλων
για κάρβουνα στο Χάμπτον Ρόαδς-
                                                            βρισκόμαστε, ως γνωστόν,
στον καλύτερο πιθανό κόσμο, κύριοι,
κι όσοι δε συμφωνούν, νάτα τα λατομεία
η δήλωση, η αναξιοπρέπεια και τα υπόλοιπα.
 
Κανένας άνθρωπος άλλωστε δεν αντέχει στην αθλιότητα,
όταν αυτή έντεχνα εναλλάσσεται
με υποσχέσεις προνομιακής μεταχείρισης.
Κι άστους να λένε, τους ιδεολόγους.
 
Και σεις; Εξεγείρεστε; Όχι βέβαια.
Η εποχή μας ευνοεί τόσο τη σωφροσύνη!


 
Τα χέρια μας
Αναβάλλεται η γιορτή μας για την άλλη αυγή
κι ίσως από μέρα σε μέρα για μετά το θάνατο.
Από τον ήλιο αν εξαρτιόταν δε θα μπορούσε να κρατηθεί
στον ουρανό ψηλά χωρίς να δύσει.
Είναι όμως απ’ τα χέρια μας. Αυτά μπορούν να γράψουν
μια μουσική, να συμφωνήσουνε σ’ ένα τραγούδι
χάρη να γίνουν ή να σκοτώσουν άνθρωπο.
Την ξέρουμε από παιδιά την δύναμη των χεριών μας
τότε που φτάναν δυο πετρούλες, να χτίσουμε τη χαρά
μια φλούδα καρυδιού, να ζήσουμε τη θάλασσα.
 
Είναι απ’ τα χέρια μας. Γι’ αυτό φιλώ
με τόση λαχτάρα παιδί μου τα δικά σου.
 


Φυσάει αέρας στεγνωτής αράθυμος
κινάει τα τέλια της απλώστρας σαν τα ξάρτια,
φουσκώνει ασπρόρουχα και σκούρα μανιασμένα.
 
Ωσάν καράβι η αυλή μου, όπου το σπρώχνει ο άνεμος
σ’ αγνώριστα ταξίδια,
έβαλε μπρός να ξεσηκώσει τα ντουβάρια.
 
Σπρώχνει κι εμέ π’ απλώνω μ’ ανοιχτά τα χέρια
-έτσι λιγνή κι ανάλαφρη
σα φύλλο θα με πάρει-
και νάτανε να μ’ έφερνε στα πέλαγα
μακρυά από τη ζωή του μόχτου και της έγνοιας.


Ψάχνω ένα γύρω τα χωράφια
να δω πού πήγε το μικρότερό μου·
με τα παιχνίδια χάθηκε και τρέχω αλαφιασμένη·
το βρίσκω σε μια γούβα μοναχό
να κουβεντιάζει με τα λουλουδάκια.
 
Ψάχνουν αδιάκοπα τα μάτια μου
για χόρτα νόστιμα, γιατρευτικά
κι ο νους μου για μια λέξη,
για τη λέξη, οπού με τυραγνάει μερόνυχτα
και τη ζητάει ο στίχος.
 
Πάλι αφαιρέθηκα να ψάχνω
ν’ αρπάξω της Ιδέας την αστραπή
και να τη ντύσω με τις λέξες που της πρέπουν
-Να μην ξεχάσω Θε μου να ξαφρίσω
το δαμαλίσιο κρέας πρίχου πάρει βράση.
Να μην αφαιρεθώ και μου τσικνιάσει η χύτρα.
 
Και τι θάχουν να λεν για μένα πάλι
που ανόρεχτους τούς άφηκα και κακοταϊσμένους
Φτάνει που ούτε δεκάρας διάφορο
δε φέρνω για τη φαμελιά μου.





Της Κούλας Ντάνου
 
Ήταν δεν ήταν, που ο κόκορας λάλησε
ήταν δεν ήταν καλή μου, αδελφή μου, πρωί
που σε πήραν, δεν ήταν ακόμα η αυγή.
 
Και τα μαύρα κρικέλια της πόρτας σαν άνοιξε
με τόσους άλλους συντρόφους σε πήραν μαζί
ήταν δεν ήταν, όχι δεν είχε χαράξει η αυγή.
 
Ήσουν δεν ήσουν, σαν ψέμα μας φάνηκε
ήσουν δεν ήσουν, όχι δεν ήσουν καλή μου εσύ
ότι παίζαν ακόμα η νύχτα κ’ η αυγή.
 
Της πατρίδας τραγούδι και τ’ αγώνα ξεμάκρυνε
ήταν δεν ήταν, καλή μου, δεν ήταν πρωί
κ’ ήταν δεν ήταν, καλή μου, η δική σου φωνή.
 
Σα να σκίστηκε η γη σαν ο κόσμος να σάλεψε
μες στην τόση που υπήρχε, αδελφή μου, σιγή
πολυβόλων ριπές ό,τι κρόκιζε η αυγή
όχι δεν ήσουν εσύ κι όμως ήσουν εσύ
αδελφή μου, καλή μου, καλή μου αδελφή,
σα σε σκότος σκορπιός στην καρδιά μας να δάγκασε.
 
Ποιο τραγούδι, τι κλάμα, ποιος όρκος θα ταίριαζε
τούτ’ την ώρα που το χρόνο μαρμάρωσες σύ
κ’ ήταν δεν ήταν, όχι, δεν ήταν ακόμη πρωί.
 
Ήσουν δεν ήσουν –η φωνή σου που φάρδαινε
τη στενή φυλακή μας στα πλάτη του κόσμου εσύ
ήταν είναι και θάναι η δική σου η φωνή.
 
Την καρδιά και τα δόντια μας τώρα θα σφίξουμε
να φυλάξουμ’ αιώνια τη γλυκειά σου ειδή
τι’ χε δεν είχε της ζωής σου χαράξει η αυγή.
 
Ήταν δεν ήταν, που ο κόκορας λάλησε
ήταν δεν ήταν, καλή μου, αδελφή μου, πρωί
που σε πήραν, μα τώρα ροδίζει η αυγή…


 
«Αντί να παντρευτούν, να κάνουν παιδιά,
να τους τρώει η αναπαραδιά,
γίνονται δεσποτάδες
να παιδεύουν παπάδες»,
έτσι έλεγε μια παπαδιά.
 
Φιλαντρού
 
Ήταν μια κοπέλ΄ απ΄ την Φλάντρα,
που δεν είχε ποτέ πάει μ΄ άντρα,
είχε μείνει παρθένα,
γιατί δεν ήθελ΄ ένα,
αλλά ολόκληρη μάντρα!
 
Αχ, όλο φέρνει!
 
«Σε λατρεύω, το κορμί σου, τα κάλλη σου,
τα μεριά σου, τους γλουτούς σου, τ΄ αφάλι σου
και τα στήθια σου τ΄ αφροπλασμένα!
Τι ζητάς, Ιουδίθ μου, από μένα;»
«Ολοφέρνη μου γλυκέ! Το κεφάλι σου!» (*)
 
Μουσυκοτραφής
 
Αγαπούσε πολύ το Μπελίνι,
της άρεσε πολύ κι ο Ροσίνι
και ο Λεονκαβάλο
αλλά – από κάθε άλλο,
προτιμούσε να παίζει Πουτσίνι.
 
Δίπορτο
 
Αναλόγως με την ευκαιρία,
ήταν κύριος, ήταν κυρία.
Μόνος του ήταν ζευγάρι
και διπλή είχε χάρη,
πότε Μάριος, πότε Μαρία.
 
Φιλόμουτσος
 
Την ποίηση την είχε για λούσο
κι όπως έτυχε κάπου ν΄ ακούσω,
τον ρωτήσαν οι Μούσες,
«ποιαν θα προτιμούσες;»
«Καμμιά», είπε. «Θα προτίμαγα Μούσο».
 
Εν πάρκω
 
Καθόταν σ΄ ένα πάγκο στο πάρκο.
Ήταν ναύτης, τον έλεγαν Μάρκο.
Σαν του είπε η Κική,
«Τι γυρεύεις εκεί;»
Της απάντησε : «Ψάχνω για μπάρκο!»
 
Μουσικό παλούκι
 
Όταν βλέπεις σ΄ ένα κουτούκι,
όπου πας ν΄ ακούσεις μπουζούκι,
μια «ντιζέζ» να κρατάει,
κάτι μπρος της και να τραγουδάει,
λες, «αυτή τραγουδά, ή το παλούκι;»


 
Χαρά απ΄ άκρη σ΄ άκρη!
Εστέρεψε το δάκρυ.
Σ΄ όλα τα μάτια λάμπει
ελπίδας άγιο φως!
Μέρα με την ημέρα
εδώ σ΄ αυτή τη σφαίρα
σε κάθε καρδιά θάμπει
ανασασμός κρυφός.
Σ΄ όνειρα πλάνα
τώρα θα ζήσω!
Όλα τα πλάνα
φευ, παρατώ!
Άστα κι ας πάνε!
Σαν θα ψοφήσω,
ίσως γυρίσω
στον κόσμο αυτό
μα με άλλη μούρη
όρθιο γαϊδούρι.


Ζηλότυπα το μυστικό μου,
υπομονή κάνε καρδιά,
το φύλαξα και στ΄ όνειρό μου,
όταν σε δω δεν λέω μιλιά.
Ίσως μια μέρα όμως, καλή μου,
δεν θα μπορέσω να κρυφτώ,
ή θάν΄ καλύτερα, αλλοί μου,
μια και μου είναι αυτό γραφτό,
όλο με μιας να το φωνάξω
και στον καθένα να το πω,
ρίμες χωρίς να συνταιριάξω,
αγάπη μου, πως σ΄ αγαπώ!
Τώρα όμως κάλλιο να λουφάξω,
ίσως και δεν είναι καιρός,
ακόμα να γινώ γαμπρός!


 
Ιππεύς, διανύων 12,5 χιλιόμετρα καθ’ ώραν, καταδιώκει πεζόν, όστις ανεχώρισεν πολλούς αιώνας προ αυτού και περπατεί ακόμη.
Μετά πόσας ώρας ο ιππεύς θα φτάσει τον πεζόν και εις ποίαν απόστασιν από του σημείου αναχωρήσεως του θα τον φονεύση;
 
 
Λύση
 
Ο πεζός, όλον αυτό το μακρύ καιρό, έχει λιπάνει ένα σωρό βουνά και φύτεψε ρουμάνια δέντρα, αλλά ο ιππέας ούτε καθυστερεί ούτε θαυμάζει. έτσι, ο ιππέας, θα φτάσει τον πεζό σε Χι ώρες και θα διανύσει 12,5.Χ χιλιόμετρα.
Ο θεματοθέτης σκόπιμα δεν μας έδωσε την ταχύτητα του πεζού γιατί αυτός ξεκουράζεται, γιατί αυτός θαυμάζει τα φυτά, τα φουσκωμένα μεσ’ την άνοιξη οπωροφόρα δέντρα.
Λοιπόν, ας πάρουμε τον πεζό που βαδίζει κανονικά και σπάνια σαλτέρνει, να διανύει 5 χιλιόμετρα την ώρα.
Έχομε 12,5.Χ = 5.(Χ+πολλούς αιώνες). Λύνουμε την εξίσωση.
 
 
Σημείωση
 
Πολλοί υποστηρίζουν, πώς στο χρόνο που θα διαρρεύσει, θα έχει σκληρύνει ο σβέρκος του πεζού και το μαχαίρι του ιππέα θα σκουριάσει. Δεν είναι όμως έτσι.
Αυτοί που νομίζουν πως ίσως δεν δολοφονήσει τον πεζό, δεν ξεύρουν τι λέγουν. γιατί ο ιππέας, εστεμμένος και τραγιασκοφόρος, συνήθως δεν γνωρίζει το χρόνο που βαδίζει ο πεζός.
Κανείς ιππέας δεν λυπάται το λουλουδάκι του αγρού.


 
Ο καθρέφτης
σε συλλαμβάνει επ’ αυτοφώρω
καθώς ραντίζεις τα μαλλιά σου (τα τρικυμισμένα)
            με τα δάκτυλα·
και τη δική μου αρπάζει
τη μορφή:
            απλωμένα χέρια, σφιγμένα
            (ασπρίζουν τα νύχια),
            στο φωτοστέφανο
            της ανήμερης αγάπης μου: το
                        εναποθέτουν στο Σώμα σου.


Τις νέες συλλογίζομαι στις απομακρυσμένες

τις επαρχίες, τα χλωμά και κρύα δειλινά,

όταν πίσω απ' το τζάμι τους κοιτάν στηλά το δρόμο

κι αναστενάζουνε, γιατί κανένας δεν περνά...

 

Τις συλλογιέμαι στις θαμπές του φθινοπώρου ημέρες,

όταν κοιτάνε τη βροχή να πέφτει στην αυλή τους

κι ανασηκώνουν στους στενούς τους ώμους τους το σάλι,

γιατί ένα ρίγος παγερό νιώθουν ως την ψυχή τους...

 

ΙΙ

Συλλογιστήκατε ποτέ τις νέες στις επαρχίες,

που περιμένουνε να 'ρθεί, το βράδυ, η εφημερίδα,

για να διαβάσουν άπληστα το μυθιστόρημά της

και να μάθουν τι απόγινε η όμορφη ηρωίδα;

 

Που ανταλλάσσουν καρτ-ποστάλ -''ιδίως τοπία και άνθη''-

και διατηρούν ρομαντική, κρυφά, αλληλογραφία

μ' ένα άγνωστον, που μ' άπειρα χαρίσματα τον πλάθουν

κι εκείνος είναι ένας γραφεύς σε κάποια Δημαρχία;

 

Που γράφουν καλλιγραφικά -και μ' ανορθογραφίες-

''σκέψεις'' μες σε λευκώματα παρμένες στα βιβλία

και που με μελαγχολικά ψευδώνυμα υπογράφουν,

όπως: ''Ανέραστος Ψυχή'' ή ''Θλιβερά Καρδία'';

 

ΙΙΙ

Εγώ τις συλλογίζουμαι τις νέες αυτές, που είναι

της 'Εμμας Μποβαρύ αδερφές -και πάντα καρτεράνε

το Νέο το ρομαντικό, τον πλούσιο, τον ωραίο,

που θα τους δώσει τη λαμπρή ζωή που λαχταράνε...

 

Πότε θα 'ρθεί; Πότε θα 'ρθεί από το γαλανό

βασίλειο της Χίμαιρας, μ' ερωτικά ανοιγμένη

την αγκαλιά, και να τον δουν να τους χαμογελά;

Τάχα γιατί τόσο πολύ ν' αργεί; Τι περιμένει;

 

Δεν ξέρει πως στην πένθιμη αυτήν αναμονή

λιώνουν οι άσπρες τους ψυχές σα μάταιες λαμπάδες;

Και δε φοβάται, σα θα 'ρθεί μια μέρα, να μη βρει

σβηστό το φως και -αλίμονο- νεκρές τις Εστιάδες;

 

Πότε θα 'ρθεί; Κατάμονες και θλιβερές στο σπίτι

-στου φθινοπώρου τα χλωμά και κρύα δειλινά-

οι νέες των επαρχιών κοιτάν στηλά το δρόμο

κι αναστενάζουνε, γιατί κανένας δεν περνά...

 

Όταν αποφάσισα να πολεμήσω με την Άνοιξη
(έτσι κι αλλιώς δεν ήταν πιά της φαντασίας μου)
οι κάλπηδες κριτές μού πρόσφεραν μια θέση δίπλα στην αγχόνη.

Θέλω ν' αλλάξω δέρμα. Πρέπει ν' αλλάξω κόλαση.
Ν' αλλάξουμε αέρα. Πρέπει ν' αλλάξουμε κόλαση.


Τοπία ψυχής
με καράβια πολλά στο θάμπωμα του ορίζοντα
Άχνη ημέρας θερινής
θαλασσινή δροσιά στο μέτωπό μου — η φωνή
της-
Παγά λαλέουσα
αλλά ποιο το σχήμα
ο Γαλαξίας...
πού να ταξιδέψει σήμερα αυτό το μέστωμα
το μέγα πάθος που τρέμει μέσα της
και μας πληγώνει.
 
Έρωτα
βοήθα να της μιλήσω ως της αξίζει
Έχει στο στόμα ένα καράβι με αστρικά πανιά
και δεν το ξέρει
στα μάτια της
το κόκκινο τριαντάφυλλο του ποιητή
δακρύζει από την πάχνη της μόνιμης αυγής της
ένα βρέφος γεννιέται και πονεί
κάθε φορά που την ακούει.
 
Κλαίω
που είμαι τόσο πίσω από τα βήματα της
και ίσως τόσο μπρος
Να μπορούσα μόνο να βαδίσω πλάι της
σιωπηλά
ακούγοντάς την
να βαδίσω αργά πλάι της
μέχρι τη δύση
κρατώντας το βρέφος της φωνής της στην κοιλιά
μου
Να μπορούσα να ξαπλώσω πλάι της
και να ωριμάσω σιγά - σιγά
σα μηλαράκι
ή σα δελφίνι
ή σα «μικρό χελιδόνι της Ανοιξης»
 
μίλα μου
άσμα του Γαλαξία
κυανή χθων
άγγιξε το νου μου
να λάμψουν λυπημένα αστέρια και πάλι
όπως πρώτα
μειλίχη
ηπία
θαλασσιά
ποιος σε γνώρισε
ποιος ξέρει για σένα
τα ταξίδια σου μας είναι άγνωστα
 
μόνον κάποτε τις νύχτες του καλοκαιριού
σαν οι δρόμοι ησυχάζουν
φθάνει μέχρι τα χείλη μου μια αρμύρα
σα μνήμη αρχαία, τρυφερή, αδιόρατη
Τότε, για μια στιγμή νομίζω πως σ' ακούω
γνωρίζω άξαφνα πώς κινείσαι
και για πού τραβάς
μυρίζομαι τον άνεμο
και η δροσιά του με φέρνει στο κορμί μου
ψιθυρίζοντας:
«από το στόμα αρχίζουν όλα
η φωνή είναι η καταγωγή των πραγμάτων».
 
Νανούρισέ με
σε μιαν ακρογιαλιά του Ιούλη
κοντά στην αφόρητη διαύγεια των παγωμένων
βαθυκύανων νερών
γέννησέ μου ένα σκούρο βυσσινί τραγούδι
ένα φρούτο απ' την καρδιά σου
να το βρω σα θα ξυπνήσω
«κοιμήσου», πες μου, «κοιμήσου κοριτσάκι»,
και θα κοιτώ τα φώτα των καραβιών
μες στον γλυκύ σου ύπνο»...



 
Λυπάμαι καθώς βλέπω το χρόνο να λιγοστεύει
και τις δουλειές μου  ατέλειωτες.
Πιο πολύ όμως λυπάμαι για  τα αδιάβαστα βιβλία,
που στοιβάζονται παραπονεμένα
στα ράφια της βιβλιοθήκης μου και στα μπαούλα,
περιμένοντας τη ματιά μου, το άγγιγμά μου,
το χέρι μου να τα ξεφυλλίσει.
΄Ολα εκείνα τα βιβλία που διάλεγα μικρός
και τα μάζευα να τα διαβάσω στα γεράματα.
Τώρα όμως ο χρόνος φεύγει
κι εκείνα περιμένουν υπομονετικά.
Τα περισσότερα θα μείνουν εκεί παραπονεμένα,
όπως τα χρήματα του φιλάργυρου σφραγισμένα στο σεντούκι του.
Θα υποστούν τη μεγαλύτερη προσβολή για ένα βιβλίο:
Θα μείνουν στο ράφι,  ανέγγιχτα από χαρτοκόπτη.
Και πολλά ήσαν και είναι ακόμα όμορφα.
Καθώς τα κοιτάζω βλέπω στο καθένα εμένα.
Είμαι κι εγώ ένα αδιάβαστο βιβλίο!
 
 Η ΑΣΩΜΑΤΟΣ ΚΕΦΑΛΗ
 
Λειτουργούσε μ’ ένα λειψό κερί
Στον δικό του άγνωστο Άγιο
Όταν το φεγγάρι γινότανε πράσινο
Σαν τα δέντρα.
 
Χόρευε σε σκοτεινά δωμάτια
Κρύβοντας την ανήμπορη κίνηση.
 
Φυγάς του εαυτού του
Δεν ξεχνούσε τη μέρα
Που τον άφησαν έξω
Από τον κύκλο του χορού
Γιατί ασχήμιζε τη λεβεντιά.
 
Κι όταν τα ταμπούρλα
Ούρλιαζαν στο μυαλό του
Βγάζοντας μικρές φωτιές
Ντυνόταν τη στολή του Μεγαλέξανδρου
Κι έσπαζε όλους τους καθρέφτες.
 
 
 
ΚΑΤΑ ΤΑΣ  ΓΡΑΦΑΣ
 
Γεννήθηκα στη λάσπη και αναζητάω
τον πρώτο άνθρωπο
κατά τας γραφάς
που έγινε μετανάστης.
Τα σπίτια της γειτονιάς μου οίκοι ανοχής
οι φίλοι στις πόρτες κράχτες των εμπόρων
αγάπες παιδικές στα παζάρια- δούναι και λαβείν.
Οι γέροι έχυσαν τα μάτια τους σε βαθιά πηγάδια
στερεμένα
κι έμειναν με την εικόνα κάποιου που γύρισε
με στοές στα πνευμόνια.
Λέω τα γράμματα σ΄ ένα σχολείο
που κάθε μέρα μένει και πιο άδειο.
Λέω τα γράμματα και τα ρητά:
Όσοι είναι να γυρίσουν ας γυρίσουν με τη φωτιά
κι όσοι χαθούν ας μη μάθω το θάνατό τους.
Ο λίθος με το λίθο κάνει αγκωνάρι…
 
 
 
 
ΤΑ ΠΟΥΛΙΑ
 
Μέσα στα μάτια ενός κοριτσιού ξαναγεννιέται
ντύνεται το δέρμα του γαμπρός
και ξεχνάει τα χρόνια που πέρασε
φυλακισμένος στο ίδιο του το κορμί.
 
Ξυπνάει τα χαράματα και τραγουδάει
- κιτρολεμονιά και ματζουράνα μου –
κι οι δρόμοι
γεμίζουν τριανταφυλλιές.
 
Ξαφνιάζει τους φίλους
στα καφενεία και στις πλατείες που επιστρέφει
ύστερα  από χρόνια απουσίας.
 
Όμως εκείνος ο φόβος για τα πουλιά
που στο τέλος ταριχευμένα
γεμίζουν σαλόνια και κρεβατοκάμαρες
τον κατατρέχει…
 
 
 
ΚΑΛΟΚΑΙΡΙΝΗ ΚΑΤΑΙΓΙΔΑ
 
Είχε Πανσέληνο ή περίπου
και σαν άδειασαν βιαστικά η σκηνή και οι κερκίδες
με κάλεσες να απολογηθώ.
 
Σ’ ακολούθησα από τον Ορχομενό στην Επίδαυρο
κουρελής εγώ
μίσος βουνίσιος και μισός θαλασσινός
ζητιανεύοντας
μια νύχτα μες τα μάτια σου να γίνω γλάρος
ικετεύοντας
να κάψεις μες στις φλέβες μου τα ξωτικά.
 
Το γέλιο σου έσμιξε με την πέτρα
και είδα πως ανεβαίνουνε στους ουρανούς
τα ξωτικά.
 
Κλωνάρι αγράμπελη
το κορμάκι σου
ριγούσε στα δάχτυλα του τραγοπόδαρου
καθώς οι νεράιδες τέλειωναν τον καλαματιανό.
 
Τότε ήταν που θυμήθηκα
τον πρόγονο μου τον φονιά
και βάλθηκα να χαλάσω την παράσταση.
 
Στις αρχαίες τραγωδίες δεν βρέχει.
 
 
ΛΕΥΚΟ ΤΟΥ ΧΕΙΡΟΥΡΓΕΙΟΥ
 
Το τοπίο πέτρα και στάχτη
Στέρφα γυναίκα
Με τα ετοιμοθάνατα ερπετά
Να βγάζουν τη γλώσσα τους στον ουρανό
Είναι ένα δηλητήριο που το λέγανε αέρα
Τυμπανιαίοι τυφλοπόντικες
Ξεθάβοντας τα κόκαλα των προγόνων
Γλύφουν για να γίνει φως
Λευκό του χειρουργείου
 
Η ερημία του αζήτητου
 
Με ποιους θα εμπορευτούμε το μέλλον;


 
Ένα αμάξι βαριά φορτωμένο
ανεβαίνει με μόχτο έναν όχτο.
Έξι βόιδια τραβούνε,
δέκα σκλάβοι βοηθούνε.
- Οχόι, χάιντε, χάι!...
Το βόιδι φυσάει,
ο σκλάβος βογκάει
και τρίζει τ' αμάξι κι αχάει.
Τέλος, στο ίσωμα βγαίνει
και κάθε ψυχή ξανασαίνει.
Και μια μύγα στη ρόδα κρυμμένη,
ξεπετιέται σαλπίζει,
θριαμβικά ξεφωνίζει:
- Μια στιγμή ν' ανασάνω
μια στιγμή ν' ανασάνω.
Πώς τ' ανέβασα μόνη μου επάνω;!

 Καλώς τονε τον Μάη με τους ανθούς,
στην εξοχή μάς πάνε και στους αγρούς.
Διακόσιους, έναν κι έναν σαν πρόβατα,
μας πάνε για ντουφέκι χαράματα.
 
Μας πάνε για ντουφέκι χαράματα,
κοιτάμε ένας τον άλλον κατάματα.
Κρατάμε τις καρδιές μας στα χέρια μας,
χαμόγελα ανθισμένα τα μάτια μας.
 
Μας είδαν οι ραχούλες κι αντάριασαν,
μας είδανε τα ουράνια και δάκρυσαν.
Μας είδαν οι διαβάτες οι πρωινοί,
λιγοθυμιά τους ήρθε και συντριβή.
 
Μας είδε κι ένα αηδόνι, Πρωτομαγιά,
και λάλησε για ειρήνη και λευτεριά.


Στo Φάληρο, σε λιόλουστη πλαγιά, σιμά στο ακροθαλάσσι,
τα μνήματα σειρές ανάμεσα σε πικροδάφνες,
— που 'σαι, καημένε Τσώρτσιλ, να μας καμαρώσεις! —
 
με τους σταυρούς επ' ώμου ολάσπρους, φάλαγγα πυκνή,
και με λοφία τα κόκκινα άνθη από τις πικροδάφνες,
— που 'σαι, καημένε Τσώρτσιλ, να μας κάμεις επιθεώρηση, —
 
σαλεύει ο μπάτης τ' άνθη πάνω απ' τα κεφάλια μας,
για την παρέλαση να ξεκινήσουμε, σταυρούς επ' ώμου,
— πού 'σαι καημένε Τσώρτσιλ, να μας δόσεις το παράγγελμα!
 
σαλεύει τ' άνθη ο μπάτης του Φαλήρου,
κόκκινα σαν καρδιές πού στάζουν αίμα, κρεμασμένες,
— πού 'σαι, καημένε Τσώρτσιλ, να τα μυριστείς! -
 
μας μουρμουρίζει χαιρετίσματα από την Αγγλία,
το χώμα μας ιδρώνει στην ανάμνηση της,
— που 'σαι, καημένε Τσώρτσιλ, να μας βγάλεις λόγο! —
 
οι ζωντανοί αραδίζουνε περιδιαβάζοντας,
γελάνε τα κορίτσια, ο μπάτης ανεμίζει τα μαλλιά τους,
—πού 'σαι, καημένε Τσώρτσιλ, να τα λιμπιστείς! –
 
ο μπάτης ανεμίζει τα χρωματιστά φουστάνια τους,
καθώς περνάνε τώρα αγκαλιαστά με Αμερικάνους,
— πού 'σαι, καημένε Τσώρτσιλ, να ζηλέψεις! —
 
όταν το κύμα υψώνει τ' αφροστέφανά του
ακούγονται παιάνες νίκης, βουή στη γλώσσα των Ελλήνων,
— πού 'σαι, καημένε Τσώρτσιλ, πού τους έλεγες ληστές, —
 
μας άνοιξαν τις αγκαλιές τους οι χρυσές καρδιές
κι εμείς προβάλαμε τις λόγχες στ' αγκαλιάσματα τους,
— που 'σαι, καημένε Τσώρτσιλ, να τους δεις στα μάτια! —
 
εδώ 'μαστε θαμμένοι, όπως μας πρόσταξε η Αγγλία,
πικρή μας φέρνει ο μπάτης άρμη απ' την Αγγλία,
— που 'σαι, καημένε Τσώρτσιλ, είσαι στην Αγγλία; —
 
στέκουνε τρεμουλιάζοντας χλωμές η Τζόη κι η Φάνη,
στέκουν ουρά να πάρουνε ψωμί και κάρβουνο;
— που 'σαι, καημένε Τσώρτσιλ να τις λυπηθείς! —
 
Α, τ' άρωμα απ' την άρμη και τις δάφνες του Φαλήρου
πόσο γλυκό 'ναι, μ' αχ! πόσο πικρό για τους θαμμένους! —
— πού 'σαι, καημένε Τσώρτσιλ, να μας κλάψεις!
 Δώδεκα αγόρια του σχολειού
κι η Χριστινιώ μια τάξη
μη βρέξει και μη στάξει

τ' αγόρια τ' ορκιστήκανε
στη παληκαρωσύνη
να κλέψουν τη Χριστίνη

Βαρκούλα αρματώνουνε
με σταυρωτό πανάκι
Χριστίνα Χριστινάκι
 
Ποιος είδε πετροπέρδικα
να παίζει με γεράκια
στο πλάι στα θυμαράκια;
 
Ποιος είδε την ξανθόμαλλη
γελούσα και πανώρια
να παίζει με τ’ αγόρια;

έμπα καλή στη βάρκα μας
να πάμε και να’ ρθούμε
τραγούδι που θα πούμε

Τ' αστέρια τρεμουλιάζουνε
στου Ζέφυρου το χάδι
τ' όμορφο τούτο βράδυ

σπασμένα χρυσολούλουδα
το πέλαγο λιβάδι
τ' όμορφο τούτο βράδυ

Άλλοι ταιριάζουν τα πανιά
κι άλλοι κουπί τραβούνε,
Χριστίνα, ο νους σου πού ΄ναι;

Το Χριστινάκι τραγουδεί
στη βάρκα κυβερνήτης
γλυκιά πουν’ η φωνή της

Και λέει τραγούδι του έρωτα
και για τον πόνο λέει
για το φιλί που καίει·

Κι η βάρκα εποθοφτέρωσε
κι ορθοπηδάει το κύμα
τραβώντας όλο πρίμα.

Γέλια τραγούδια σώπασαν
τ’ αγόρια συμπαλεύουν
μοχθούν φιλί γυρεύουν

Χουγιάζει ο αέρας για φιλί,
βγάζουν καημούς και πάθη
της θάλασσας τα βάθη.
 
Κανείς δεν είναι στο κουπί
κανείς και στο τιμόνι
λαχτάρα που τους ζώνει

Για το φιλί της Χριστινιώς
χυμάν με χίλια χέρια
νερά, βουνά κι αστέρια.

Κι η βάρκα η ποθοπλάνταχτη
πάει στων νερών τα βάθη
με του έρωτα τα πάθη.
 
Κι εκεί σαλεύουν τα παιδιά,
ψάχνουν να βρουν ακόμα
της Χριστινιώς το στόμα.

Δεν κλαίω τα δώδεκα παιδιά
τους γιους τους μαθητάδες
τις δώδεκα μανάδες

Μόν’ κλαίω τα μάτια τα γλαρά
το λυγερό κορμάκι
τ’ αγρίμι το ελαφάκι,

που ήτανε δώδεκα χρονών
-παρθένα Παναγιά μου
-κι έλαμπε η γειτονιά μου!


1.
Όταν χτυπήσω
και το τελευταίο καρφί
σ’ ένα παπούτσι
φοράω τα σαντάλια μου
και τρέχω.
 
Έμπα στο μαγαζί μου κόσμε
στα χέρια μου κρατάω ένα ταξίδι.
 
 
2.
Φτιάνω κλειδιά
και τα κρεμάω ένα γύρω
όταν φυσάει κουδουνίζουν
όταν βρέχει ματώνουν
κι όταν έχει ήλιο
λαμποκοπούν χιλιάδες μάτια
Ελάτε κι αγοράστε τα κλειδιά μου
κάθε κλειδί κι ένα χαμόγελο στο σπίτι.
 
3.
Δείχνω στα μάτια μου
τα σημάδια
κι από κάτω τρέχει
ένα θυμωμένο φεγγαρόφωτο
Μόλις ξεπλύνω το τσιμέντο
απ’ τα μαλλιά μου
φορώ το άσπρο μου πουκάμισο
και ξεκινώ
για ένα ταξίδι αίμα
μες στη νύχτα.



 

Η Αθήνα
αμέτρητες άσπρες τρύπες στη νύχτα
Κι εγώ κοιτώ τα χέρια μου
που τα γεμίζει χαρακιές ο χρόνος
Τι κρατάει την ελπίδα μου ζωντανή;
 
Με μια τρελή πυξίδα στην τσέπη
και χίλια ρήγματα στην καρδιά
ταξιδεύω
σαν δέμα δίχως παραλήπτη
 
Ξένος
ανάμεσα σε ύποπτους κι ανύποπτους
πασχίζω να χορέψω
το χορό τ' αναστενάρη
 
Αιμοδότης
αγέννητης λεφτεριάς
 
Κληρονόμος
ονείρων που αναβάλλονται
 
Οφειλέτης
χρέους που μου φόρτωσε η γνώση
 
2
Όμως, καλέ μου Ιονέσκο
ακούω καθαρό το ποδοβολητό του Ρινόκερου
 
Μια νέα πανούκλα κυοφορούν τα γήπεδα
Και τύμπανα πολέμου αχολογάνε στα βουνά
 
Μια ύπουλη γάγγραινα γλείφει
τα μουδιασμένα μας μέλη
Οι ηρωικές κραυγές
ξεπηδάνε τώρα
από ασφαλή μονάχα καταφύγια
 
Αλλά κι εγώ είναι στιγμές όπου θαρρώ
πως μέσα μου χτυπάνε κρύσταλλοι χαλαζία
 Πως έχω κουάρτζ στη θέση της καρδιάς
Ντίτζιταλ μάτια και συνθεσάιζερ φωνή
Πως είμαι οτομάτικ και πως μπορείς
με ένα ριμόουτ κοντρόλ να με ρυθμίζεις
 
Κάποιος μου φώναξε Ελπήνωρ
Και πρέπει πάλι να τσεκάρω
αν η ελπίδα μου
κρατιέται ζωντανή           .
 
 
3
Δεν είναι οι κλαγκές της στρατιάς
του εξαδάχτυλου λευτερωτή ονειροπόλε μου
Είναι η καρδιά μου που χτυπά σε ρυθμό
εμβατήριου
Και να 'μαι τώρα ανάμεσα σας. Έτοιμος
τα χέρια μου να δω να καίγονται στο
πεζοδρόμιο
 
Αξοϋριστος βγήκε σήμερα ο ήλιος
μ' ένα μεγάλο πένθος στο ζερβί μανίκι του
Και μας λογχίζει αμείλιχτα
με τη ρομφαία ενός χρέους λησμονημένου
 
Μη μου μιλάς λοιπόν για πλάνα και στρατηγικές
Για χτεσινά διδάγματα και ώριμες συνθήκες
Αυτοί που πέσανε κι αυτοί που αύριο θα πέσουν
φαντάσματα είναι και με κυνηγούν
Γιατί η μνήμη του Νοέμβρη σύντροφε
δεν είν' για παλαμάκια και κόκκινα γαρούφαλα
Είναι ένα γραμμάτιο χρόνια τώρα
διαμαρτυρημένο
Ενα στιχάκι που έμεινε χωρίς την τελευταία του
ρίμα
Και μια στρατιά από μάνες μαυροντυμένες
που προσμένουν ν' ανάψουν τα κεριά
για το σωστό μνημόσυνο.
 
Πώς μπορούμε κι ατσαλάκωτοι γυρνάμε σπίτι;
 
 
4
Ιππότες της εργατιάς
δεν είναι τα τανκς, τα δακρυγόνα
Είναι η ελπίδα που μας αφοπλίζει.



 Γιατί όταν ξεκινήσαμε δε βρέθηκε κανείς
στην αφροσύνη μας τη φρόνησή του ν’ αντιτάξει;
Ναι, ο σκοπός ήταν ψηλός κι η πρόθεση ευγενής,
μα εφύγαμε απροετοίμαστοι, με δίχως καμιά τάξη.

Τη γνώση τη θεωρούσαμε σαν πράγμα περιττό,
πεζή φροντίδα των κοινών και ταπεινών ανθρώπων.
Ο ενθουσιασμός μας ήτανε εφόδιον αρκετό
για τη λαμπρή κατάκτηση των νέων άγνωστων τόπων.

Χωρίς περίσκεψη, χωρίς αμφιβολία καμιά
για την ορθότητα του τολμηρού διαβήματός μας,
κινήσαμε προτείνοντας τ’ άλκιμα νέα κορμιά,
με την ανόητη φλόγα της αισιοδοξίας εντός μας.

Όταν επροχωρήσαμε πολύ κι ο δισταγμός,
παιδί της πείρας, άρχισε να κρούει το λογικό μας,
σκεφθήκαμε αν δεν ήτανε ο ύστατος ηρωισμός
ν’ αφήσουμε ανεκπλήρωτο το πλανερό όνειρό μας.

Με φόβο εκοιταχτήκαμε στα μάτια σιωπηλοί,
γυρίζοντας μ’ ανησυχία τα βλέμματά μας πίσω.
Αλίμονο, η αφετηρία μακριά ήτανε πολύ
και λέγαμε ο καθένας μας: «αργά είναι να γυρίσω».

Κριθήκαμε έτσι απ’ την αδυναμία μιας στιγμής,
άβουλοι, την ανάγκη κάμνοντας φιλοτιμία.
Το θεωρήσαμε οι δειλοί πια ζήτημα τιμής
αργά να μην αρχίσουμε μια νέα σταδιοδρομία.

Και τώρα; Στο μεταίχμιο του όνειρου και της ζωής,
μας απωθεί απ’ τη μια η ζωή και τ’ όνειρο απ’ την άλλη.
Απολωλότα πρόβατα, στρατιώτες αδαείς!
Δε μένει παρά το άδειο μας να σπάσουμε κεφάλι.


Αμπέλι μου πλατύφυλλο και κοντοκλαδεμένο
- μα τη θάλασσα -
Κοντούλα και γεμάτη, μα τον ουρανό,
πώς σ’ αγάπησα!
 
Άιντε βαράτε, βιολιτζήδες, και κέρνα μας, παιδί, κρασί
ν’ ανοίξουμε το σπίτι το μαυροντυμένο
- γεια σου και χαρά -
ν’ ανοίξουμε το σπίτι μας μπρος στο πέλαγος.
 
Πάρτε βοριαδάκι να πετάξει το τραγούδι στις νεροσυρμές
που καρτεράνε λυγερές το παλικάρι να γυρίσει
στεφανωμένος τρεις σειρές λουλούδια.
 
- Για δες λεβέντη πο ’χουμε, και σέρνει το χορό μας
- γεια σου, κλαρίνο, γεια σου –
Για δες λεβέντη πο ’χουμε βεργολυγά και σειέται
- φέρτε μας κρασί -
 
Θα ’ρθει καβάλα στ’ άλογό της κάτω απ’ τον κάμπο
θα ’ρθει μ’ ένα τσαμπί σταφύλι τραγανό
θα ’ρθει καβάλα στον αγέρα από τ’ αλώνια
μοσκοβολώντας άχερο και μούστο
Με το κανάτι κέδρινο και δροσερό νερό απ’ του χωριού τη βρύση.
 
- Λάλα το, βιολιζτή μου, λάλα το
σ’ ούλα τα περιβόλια
Ρίξε και πέντε μπαταριές
ρίξε και πέντε βόλια.
 
Έτσι, να μας χτυπήσουνε στα δασά μας τα στήθια
που σπαρταράει μια καρδιά γεμάτη κύματα
γεμάτη μ’ αγριοπέρδικες που καρτεράν τον κάμπο
ντυμένο στα φλουριά!
 
Της έδεσε η μάνα της σ’ ένα φλοκάτο χερομάντιλο
χίλιες κορφές λουλούδια
χίλιων πουλιών φτερούγισμα
χίλιες ζωές με στάχυα κι ένα φιλί.
Κι ένα φιλί, ρε μάτια μου, που σφάζει σα μαχαίρι.
 
Και πώς να τη γελάσουμε και πώς να της το πούμε
για να ’μπει στο χορό.
Και πώς να τη γελάσουμε
το χέρι της να πιάσουμε.
Γεια και χαρά, Βγενιώ.
 

 
Καθρέφτη στα δάχτυλα του μεγαλείου
κορύφωση της ωχρής εικόνας
μελαγχολικά κινείσαι για να σβήσεις την κίνηση
Αντανάκλαση παγκόσμια της βέβαιης λύπης
το κρύο σου πρόσωπο είναι η όψη του ανθρώπου
τα τεράστια κύματα μιμούνται την ύπαρξη
και ο βυθός σου είναι απλησίαστος σα μοίρα
Αφήνω τα όνειρά μου στον αινιγματικό αφρό σου
τα βράχια που ξεσκίζεις είναι οι έρωτές μου
μα τα πτώματα που καταπίνεις ζωντανεύουν το μέλλον μου
Τα μάτια μου είδαν μονάχα εσένα
Η νόησή μου είσαι μονάχα εσύ
Η σκοτεινή ποίηση που διαπερνά τις καρδιές
και τους χαρίζει το άπιαστο κλειδί της ηρεμίας
Είσαι η οικία των φόβων σε μια οδό δίχως όνομα
που όλοι σιωπηλά θα διασχίσουν
ώσπου να μετουσιωθούν σε τρόμο
και το βλέμμα τους να γίνει γκρίζο
σαν την πληρότητα που προβάλλεις
Ο ουρανός δεν είναι νεκρός
Νεκροί είναι αυτοί που τον κοιτούν
επιπλέοντας πάνω στην τέλεια ευμετάβλητη επιφάνειά σου
Κι αυτά τα κομμάτια του απρόβλεπτου πάγου
είναι τα έργα του ανθρώπου.
 
               
 


Υπνοβατούν οι φρουροί;
 
Άγνωστα κύμβαλα και αθόρυβοι ίσκιοι
Ανατέλλουν στα μάτια των οικείων χρησμών
Φοβάμαι της πυγολαμπίδας το νόημα
Αγρυπνώ για τα κρόταλα των ορνέων
Γιατί ποτέ δεν αντίκρισα πιο φιλόξενη πρωία
Ποτέ δεν με θώπευσε θαλερό νυχτικό
 
Τα χαμόγελα σφύζουν από μέλι και σύκα
Ρεμβάζω στις όχθες του θολού οπλοστασίου
Που μετουσιώθηκε στα σπλάχνα του ύπνου μου
Και γίνηκε σφοδρή επιθυμία για έρωτα
Για δάκρυα και μαρσιποφόρες σιωπές
Για σοφία και σκέψεις αυτοκτονίας
 
Ταξιδεύω στην έρημη καρδιά του φωτός
Πλήθη δολοφόνων με καταδιώκουν
Διότι έφυγα ήσυχα χωρίς των νεκρών τις προβιές
Γυρεύοντας μάταια απολίτιστα φρύδια
Τριχωτές όρνιθες και ανέγγιχτους πέλεκες
 
Αν το καταλαβαίνεις πως σ’ αγαπώ
Όπως αγαπά το σείστρο τους ήχους του
Και η ελευθερία το δίκαιο
Στείλε με τον αργόσυρτο άνεμο των βραδινών ανθών
Τα θεσπέσια κολπικά υγρά σου.
   

Βουλησιαρχία
 
Θέλω τον ήλιο ντυμένο με όλα του τα όνειρα
Κι ένα νεύμα να πυρπολεί την τροχιά του
Γίγαντες από υδροκυάνιο
κωπηλατούν με μανία στη λευκή θάλασσα του θανάτου μου
Ζητούν ένα απλό μεταίχμιο
για τις κουρασμένες νύχτες των Ασσασίνων αδελφών τους
Ο κ. Σαλ θέλει ίσιους δρόμους
να διαπερνούν τα παρθένα όνειρα των νεκροταφείων
Κι οι σελίδες του
ας παραμείνουν σταυρωμένες στο ιερό ξύλο του ύπνου
Θέλει κι αυτός τα μάτια του σύννεφου.

Λόγια σε φίλους
 
Κάθε βλέμμα σου να ουρλιάζει στον κόσμο την ταυτότητά του
Αυτό σημαίνει Αχιλλέας!
Δεν φοβάμαι
Δεν είμαι ο Δον Ζουάν,
Δεν είμαι ο Φάουστ,
Δεν είμαι ο Ρεμπώ
Ούτε ο Ανδρούτσος
Ο Λένιν κι ο Μαλατέστα
Είμαι ακόμα πνοή που ψάχνει τον ουρανό της
Όσο ψύχεται δέχεται με χαμόγελο τον Γολγοθά της
 
Το διάστημα είναι παγωμένο φίλε
Σε ποια άκρη του φωλιάζει τυλιγμένη με σάβανα η ελευθερία
Ας είμαστε αληθινοί
Γιατί υπάρχει αλήθεια!
Γιατί υπάρχει ομορφιά!
Όπως υπάρχει ο πιο βαθύς βυθός που δεν θ’ αγγίξουμε ποτέ
Και το πιο υποθετικό σωματίδιο που ποτέ δεν θ’ αντικρίσουν τα μάτια μας
Ας είμαστε ποιητές της φωνής μας
Δίχως άγχος και πίεση
Ας κοιτάζουμε τους άλλους με τα μάτια της θύελλας που κοπάζει νικημένη
 
Όλα θα έρθουν φίλε
Στον τάφο μου ή στην αγκαλιά μου
Αν οι θνητοί γλεντοκοπούν και μένα με σταυρώνουν οι σκέψεις μου
Ας είναι!
Αν σε κηδεία κλάψω από συγκίνηση
Ας είναι!
Κι αν πάλι σε κηδεία βάλω τα γέλια
Με καλωσορίζω!
Ας γίνει η νύχτα φράντζα μου αν έτσι νιώθω
Κι ο ήλιος ας στριφογυρνά στις τσέπες μου
 
Όταν ερωτευθώ όμως θα τον πάρω στις χούφτες μου
Και θα φωτίζω το πρόσωπό ΤΗΣ μέχρι να λιώσουν τα κόκαλά μου
Κι ο ήλιος να βρει τη σκιά του υποταγμένος στο φως ΤΗΣ
 
Φλώροι, χαμηλοβλεπούσες, σιωπηλοί δολοφόνοι των σκέψεων
Παραπληγικοί, σπυριάρηδες, χοντροί, απροσάρμοστοι
Μοναχικοί, ντροπαλοί, αυνανιστές και στερημένοι
(Και οι υπόλοιποι!)
Για σας τραγουδώ τη λάμψη του Αχιλλέα!
Βρείτε το πρόσωπό σας διπλωμένο στα ημερολόγια
Που ανακάλυψαν γελώντας και βρίζοντας οι μαστροποί σας
Αφήστε το δάκρυ σας να πνίξει τις συναναστροφές σας
Μην είστε ποτέ προσβλητικοί όμως
Βγάλτε το καπέλο σας και χαιρετίστε μ’ ένα βαρύθυμο χαμόγελο
Κι από τα χείλη σας θα γκρεμιστεί το σάπιο στολίδι του κόσμου
 
Διαβάστε και μελετήστε
Αποστηθίστε και ουρλιάξτε
Όπως κάθε φως μας συνδέει με το παρελθόν
Μόνο και μόνο για να χαθούμε στην ψευδαίσθηση του παρόντος
Πείτε τα παλιά τα λόγια του Βιγιόν
Και τα βογκητά του Μπωντλαίρ μην αρνηθείτε
Για να μάθετε να μιλάτε
Γιατί κι η γλώσσα δεν είναι παρά η Βαβέλ των συνωμοσιών μας
 
Συνεχίζω πιο σίγουρος φίλε
Κι ελπίζω ν’ ακολουθήσεις
Θα πατήσω δυο φορές ένα κουδούνι τα μεσάνυχτα χωρίς να τρέξω
Θα πω ψέματα ότι έσπασα έναν καθρέφτη αυτοκινήτου
Θα περηφανευτώ για όσα έκανα
Αλλά μετά τέλος
Θα τα ξανακάνω λυτρωμένος
Γιατί σώπασα όταν έπρεπε μ’ αυτόν τον ύμνο των καθυστερημένων 
 
 

Μικρό Ερωτικό
 
Ανυπομονώ να εκμαυλίσω τα θέρετρα των στιλβηδόνων
με την επικουρική λειτουργία των εκμαγείων
Η πικρία επανιδρύεται στους τροπικούς κύκλους των ματιών σου
Γύρω τους η σκιώδης μονομαχία μου με τη λεξιπενία
αναδεικνύει την άρθρωση που έγκειται στις φυσαλίδες
 
(κομήτες θορυβούνε στο άβατον της ανοίξεως)
 
Εναποθέτω το θαύμα σου στα αόρατα βατόμουρα των Ερινύων
Και σου προσφέρω το πλεόνασμα της ζωής μας
που υπήρξε
αδιαμφισβήτητα
για μας μονάχα
το κινούν αίτιο της τυχαιότητας
 

Στο μικροσκόπιο
 
Διαφαίνεται η δραματουργία του 16ου Λουδοβίκου
Σέρνεται η πλάτη της Κλεοπάτρας
Αναπτερώνεται η γοτθική πικρία
Αυτοκτονεί ο Ριγκώ
Προσποιείται ότι κοιμάται ο Βασέ
Αναποφάσιστοι χωρικοί
καταβροχθίζουν όλες αυτές τις ουρές κροκόδειλων με φευγαλέες ικεσίες
Ζηλωτές φονεύουν τα προηγούμενα δείπνα
Η ύλη δεν ψηφίζει
Διερχόμαστε τα αυτοκινητιστικά ατυχήματα
Αναχωρούν τα μαροκινά ταχυδρομεία
Είμαι μαζί τους στο όρος με τα ουρητήρια
Διαλέξατε για «Γένοιτο!» την πανίδα
Νυχθημερόν μας παρατηρεί ο Ροβεσπιέρος
Αγόγγυστα τροποποιούμε τις καρτεσιανές πολίχνες
Τα τέκνα των Βρούτων αναπαράγουν τα φλογοβόλα
Ρέμπους, γρανάζια, κονδυλοφόροι, σηματοδότες
Είμαστε βηματοδότες!
 
 
 Λεηλατώντας τον γαλαξία
 
            Οι Λατίνοι εραστές συγκεντρώθηκαν στην Υεμένη για το ετήσιο συνέδριό τους. Ο πρώτος ομιλητής απαίτησε την ηλιακή οπισθοδρόμηση μπροστά στα βλέμματα. Ο δεύτερος ανέλυσε την πρωτοκαθεδρία των αισθημάτων έναντι των αχτίνων και των κυμάτων. Ο τρίτος, σιωπηλός, πέθανε. Οι παρευρισκόμενοι παρέλαβαν ήρεμα το πτώμα και το δώρισαν στα μεταναστευτικά πτηνά της περιοχής. Ο νεκρός είδε για πρώτη φορά το μεγαλείο των αστεριών την επόμενη μέρα. Εικάζεται πως χαμογέλασε.

Αδιαφορία για τη Μεσόγειο
 
Ημίθεοι θάβουνε στη γη τ’ αγάλματά τους
Οι άκρες των ονείρων τους είναι γεμάτες αίμα
 
Για ν’ αποτίσουν φόρο τιμής στον Μουσόργκσκι
Οι οφθαλμοί σου ψάλλουν τον Βόλγα
 
Τότε  υποφώσκουν οι νευρώνες τ’ ουρανού
Συνεκβάλλουν σάρκα και συνείδηση, με πολλαπλά ονόματα
 
Βακχικά κινούνται προς τα ζοφερά πέπλα της παρακμασμένης Μαγδαληνής
Που έρωτα μυρίζουν
 
Ακριβώς.

Αμηχανία
 
Ο υπό εγχείρηση νάνος που όλοι γνωρίζουμε
Βρίσκεται σ’ ένα ιγκλού Εσκιμώων
Απολαμβάνει τα προνόμια θρησκευτικού αρχηγού και
Έχει ήδη εννέα παιδιά:
τρεις Αιθίοπες, πέντε λάμιες και μία σουπερνόβα.
 

Η ανακοίνωση της ποίησης
 
 
Γράφω για να θυμάμαι τον κόσμο
όταν θα ‘ναι αργά για χαμόγελα
 
Για να προσφέρω στους νόμους την κρυφή τους αλήθεια
 
Μέσα στον λόγο μου αναπτύσσονται τέρατα
λαξευμένα απ’ αυτούς που φοβούνται τις έριδες
και γνωρίζω πως υπάρχω ουρλιάζοντας
για τα υπέροχα ψέματα των υδάτων
γι’ αυτούς που προστάζουν τους δήμιους
και χαράζουν τα σύννεφα
για την υφέρπουσα διάνοια των εγκλείστων
για τα μάτια και τα σώματα των πόθων
 
Καταλαβαίνω την έκπληξή σας
γιατί ήσασταν βέβαιοι για τους ανθρώπους
 μα εγώ σας διαψεύδω
καθώς κλείνω την πόρτα μου στους παράδοξους βράχους
της αλλοτινής θάλασσας που ποτίζει τις πόλεις
 
Τα γαλάζια παράθυρα και οι χάλκινες πύλες
νιώθουν τους αναστεναγμούς των πρυτάνεων
και φεύγουν μακριά μου
γιατί είμαι ανένδοτος στα πλούσια άμφια
είμαι πάντα θερμός στα ιστία
 
είμαι η φωνή που δεν πρέπει να αρέσει
μα να πλάθει λυκάνθρωπους για τα μελλοντικά σφαιριστήρια
πρέπει ν’ αρέσω
να βλέπω τα γυάλινα μούσμουλα
και ν’ αναγνωρίζω σ’ αυτά τους μύες των ταύρων
 
  είμαι η ποίηση
δηλαδή
το νερό του εσπερινού όρους.
 
 

Καλοκαιρινό


Και μια μέρα
εκεί που αγκαλιάζεις τον αγαπημένο σου φίλο
προσέχεις το χέρι σου πάνω στην πλάτη του
και νιώθεις ξαφνικά πως αυτό το χέρι δεν ανήκει σε σένα,
δεν είναι το δικό σου χέρι,
είναι το χέρι κάποιου άλλου, 
κάποιου παρείσακτου
που εισέβαλε ακάλεστος στον ιδιωτικό σου χώρο,
και τώρα σε πλησιάζει, έρχεται κοντά σου,
και μπροστά στην ομήγυρη
σε ρωτάει με ύφος δημόσιου κατήγορου
"Qu' as tu fait, qu' as tu fait de ta vie?"
κι εσύ αντί να τον πετάξεις έξω με τις κλωτσιές
-- οι καλεσμένοι έχουν ήδη καθίσει στο τραπέζι --
χαμηλώνεις το βλέμμα και δείχνεις να καταλαβαίνεις,
η ερώτηση δεν φαίνεται να σε αιφνιδίασε, 
μάλλον την περίμενες,
και να που ήρθε, 
έφτασε και σε αντικρύζει με βλέμμα αμείλικτο,
δεν μπορείς λοιπόν να συνεχίζεις να προσποιείσαι πως "η βραδιά είναι υπέροχη",
να παίζεις το συνηθισμένο ρόλο του καλού οικοδεσπότη
("θα πιούμε κόκκινο ή λευκό κρασί;")
τα δεδομένα άλλαξαν κάπως, δεν νομίζεις,
υπάρχουν ακόμα ανοιχτοί λογαριασμοί
-- θα προτιμούσες βέβαια να έχουν κλείσει
και αυτή τη στιγμή το θέμα της συζήτησης να ήταν
"το χοιρινό με τα δαμάσκηνα" ή
"ο Αλτουσέρ και οι τύψεις της ελληνικής Αριστεράς" --
αλλά δυστυχώς το θέμα είσαι εσύ
η ρουλέτα γυρίζει για σένα,
τίποτα δεν έχει τελειώσει,
όλα παίζονται,
γυρίζει και συ έχεις μόνο μία ευκαιρία να ρεφάρεις
-- οφείλεις μιαν απάντηση έτσι δεν είναι; --
πρέπει να ποντάρεις σ' έναν αριθμό
(άσε τα μονά και τα ζυγά, αυτά είναι για τους αρχάριους)
το δεκαοχτώ ίσως
η μέρα των γενεθλίων σου,
αλλά όχι, στις δεκαοχτώ είχαμε το Βατερλό
κι εμείς δεν θέλουμε δεύτερο Βατερλό σήμερα,
καλύτερα το εικοσιεννιά,
παίξε τη δική της μέρα,
οι Γάλλοι δεν λένε "όποιος κερδίζει
στην αγάπη κερδίζει παντού"
όμως εσύ τους Γάλλους τους απεχθάνεσαι,
ολόκληρη θεωρία έχεις φτιάξει για το παραλήρημα μεγαλείου τους,
τρεις απανωτές ήττες σε εβδομήντα χρόνια
1870, 1914, 1940,
τρεις φορές από τους Γερμαναράδες"
(κι αυτούς τους μισείς αλλά αυτό είναι μια άλλη ιστορία)
"κι ύστερα στην Ινδοκίνα, Ντιέ Μπιέν Φου, 1954
στην Αλγερία 1961, κλπ. κλπ.
γι' αυτό είναι τόσο ξιπασμένοι"
παίξε κάτι άλλο,
"Mesdames et Monsieurs faites vos jeux"
ωραία αποφάσισες στο εννέα,
όλες οι μάρκες στο εννέα,
"Mesdames et Monsieurs faites vos jeux"
το εννέα είναι καλός αριθμός,
πού ξέρεις μπορεί κι οι Μούσες να συγκινηθούν,
"Rien ne vas plus"
"Rien ne vas plus
(και δεν πρόλαβες να ρίξεις και μια μάρκα στο μηδέν
αφού πάντα το παίζεις το μηδέν,
έτσι λόγω "πεποιθήσεων"
-- θα επανέλθουμε σ' αυτές),
"trois Mesdames et Monsieurs"
το τρία κι έλεγες να το παίξεις κι αυτό
ο γιος σου δεν γεννήθηκε στις τρεις
ο γιος σου!
μήπως κι αυτός σε θεωρεί ξένο,
(τον τελευταίο χρόνο οι κουβέντες σας μόνο εγκάρδιες δεν είναι)
με τα χρόνια και τα πιο οικεία πράγματα
μας φαίνονται όλο και πιο ξένα,
το έχεις προσέξει και συ άλλωστε, ή μήπως όχι,
κι αυτή η διαμάχη ανάμεσα στον Ράσελ και τον Βιτγκενστάιν
για το αν "υπάρχει ένας ρινόκερως στο δωμάτιο"
-- εσύ δεν ήσουν αυτός που στην προηγούμενη συνεστίαση
μας ανάγκασες για πολλοστή φορά
να υποστούμε τις απόψεις σου
για την προδοσία των αισθημάτων στην ποίηση
-- είχες μάλιστα χρησιμοποιήσει τη λέξη "φόνος" --
(αναμασήματα του αυστριακού πάνω στο θέμα)
τώρα που το χέρι πάνω στην πλάτη του φίλου σου
(είναι άραγε ο φίλος σου;)
συνεχίζει να μην είναι δικό σου,
τώρα που αποχωρείς από αυτό το άθλιο επαρχιακό καζίνο
-- καζίνο! εσύ που έχεις φάει μια περιουσία στο Baden Baden --
με κατεβασμένα τα μούτρα
σε τί σου χρησιμεύει φιλόσοφε της δεκάρας;
Ως έσχατο ανεπιχείρημα
μπορείς φυσικά να επικαλεστείς την αγάπη της
(μήπως και δακρύσουν οι μάρτυρες)
αν είσαι σίγουρος βέβαια πως αυτή που υπαινίσσεσαι
αγαπάει πράγματι εσένα
("βάζετε ζάχαρη στον καφέ σας;")
και πως είναι το ίδιο πρόσωπο
για το οποίο χρόνια τώρα μας μιλάς.


Σοβαρεμένα κι άτρεμα κοιτούσανε τ’ αστέρια
τη νυχτοκόπα την ερμιά. Στης θάλασσας την άπλα
πανάρχαιο βαθυκέλαδο τραγούδι σκορπαχούσε
σαν ξάκουσμα γλυκύτατο καλόστρατης ονείριας.
 
Και μες σε γούβα μαλακή των άμμω φωλιασμένοι
σα φίδια φιληθήκαμε. Και τελειωμό δεν είχε
το φίλημα. Απ’ τα χείλια μας αναπιωμένη η θέρμη
με δρακοσφίχτρα πεισμωσιά τον πόθο σαλαγούσε
 
και φρένας θεοτράνταχτης ξεθέριευε σπαρτάρα.
Στα στήθια χάθηκε η καρδιά και το βουβό το στόμα
δάγκαε. Μισόκλειστα θολά τα μάτια αποσκληραίναν.
 
Αντράλας συνεφόκαμα ζοφιάζοντας μας κλούσε
και ύστερα αγέρι απόκοσμο πλεκάμενους μας πήρε
σε ξώριασμα αστροπλάνεφτο μες στου καιρού τη σβήση.



Εύφλεκτοι πια,
παραφουσκωμένοι με ξερόχορτα,
μαζεύουμε σκόρπιες εικόνες
για να πούμε πως ζήσαμε
 -λίγες μοναχά εικόνες
από φόβο μην τύχει
κι αρπάξουμε φωτιά.


***


Έλα να ξεριζώσουμε τα πόδια μας
από την πόλη·             
δεν είμαστε δέντρα, είμαστε πουλιά.


***


Ξυπόλητοι χορεύουμε πάνω στο χώμα
-μυριάδες οι νεκροί μάς αφουγκράζονται
ζηλεύοντας την ξενοιασιά μας.
Γυμνοί στο φεγγαρόφωτο
μαζί με τις μορφές των θρύλων
κρυβόμαστε στα σύννεφα της σκόνης.
Χτυπάμε τα πόδια μας στη γη
κι οι πεθαμένοι ανταπαντούν με χτύπους
στην καρδιά μας.





Πώς αλλιώς θα χτίσουμε τα σπίτια μας;
-Να φτιάξουμε πλιθιά απ’ τα χωράφια μας,
πλιθιά από την τέφρα των γονιών και των παππούδων μας.
Πώς αλλιώς τους δρόμους θα χαράξουμε;
-Μονάχα τον ήλιο κορφή κορφή ακολουθώντας.





Κάποτε θα σκύβουν στ’ απολιθώματα
κάποιας ανασκαφής
και θα παρηγορούνται οι ακρωτηριασμένοι
βλέποντας τις κομμένες ρίζες μας.


Όταν βρέχει κι είναι Κυριακή κι είσαι μονάχος,
τότε θέλεις ν’ ανοιχτείς στον κόσμο
μα ούτε κλέφτης έρχεται, ούτε μεθυσμένος,
ούτε κι εχθρός χτυπάει την πόρτα σου

όταν βρέχει κι είναι Κυριακή κι είσαι απ’ όλους ξεχασμένος,
δεν το χωράει ο νους σου πώς είναι να ζεις δίχως κορμί
ή πώς είναι να ’χεις κορμί και να μη ζεις

όταν βρέχει κι είναι Κυριακή, εκεί στη μοναξιά σου,
δε χρειάζεται να κουβεντιάσεις με τον εαυτό σου.
Υπάρχει ένας άγγελος που ξέρει τι γίνεται στον ουρανό,
υπάρχει ένας δαίμονας που ξέρει τι γίνεται κάτω από τη γη.

Ένα βιβλίο υπάρχει όταν το φυλλομετράς,
ένα ποίημα υπάρχει όταν απελευθερώνεται…


Μπροστά στη μάντρα
πρώτα εκτελέσανε
τα πέντε δέντρα.




Πενθεί η νύχτα.
Πνίγηκε το φεγγάρι
στον Αχέροντα.



Εκεχειρία!
Η σπορά του ατσαλιού
αναβάλλεται.


O τοίχος τους δε θ’ αντέξει για πολύ,
χρόνια τρίβω τα χέρια μου πάνω του
-έτσι μ’ έμαθαν ν’ ακονίζω το μαχαίρι. 

Τις ώρες που δεν με κοιτάτε
γράφω στo ξεφτισμένο χρώμα
στιχάκια με τα νύχια μου,
τα διαβάζω και τα σβήνω,
ίσα ίσα για να μην τα ξεχάσω,
ίσα ίσα για να χαλάσω
της φυλακής τον τοίχο.
Δεν κάνουμε γι’ αυτούς τους δρόμους,
γίνανε βιτρίνες οι εχέμυθες γωνιές.
Χέρια ξεφυτρώνουν απ’ τους τοίχους
κλέβουν τα ερωτικά σημάδια
των κορμιών μας και τα διαλαλούν.

Έτσι δημόσια που μας ξεγύμνωσαν
αυτοί οι δρόμοι
-με τη ντροπή να στάζει
από τα σκέλια μας-
ας μας περίσσευε μια στάλα δύναμη
να τους γυρνούσαμε την πλάτη,
να τους περιφρονούσαμε.


 Βρήκα την αλυσίδα που έβλεπα στα όνειρά μου,
με τη βαριά της άγκυρα
περασμένη στην καγκελόπορτα
της πλαζ στην Αρετσού.
              
Μονάχος παρηγοράω
τα έρημα ερωτικά αποδυτήρια,
την αμμουδιά που ψάχνει για ιδρωμένα κορμιά,
για βρεγμένα ίχνη βημάτων που άλλαξαν πορεία.

Θα φωνάξω δυνατά,
να σπάσει ένα κομμάτι από την εγκατάλειψη
και μια γωνίτσα από κοφτερό φεγγάρι,
να τα κάνω μαχαίρι
ολόιδιο με τις κραυγές των γλάρων,
να κόψω σε λουρίδες τα παιδικά μου χρόνια,
να τα ξαπλώσω εδώ κι εκεί πάνω σε ψάθες.

Γύρω μυρίζει πεθαμένη θάλασσα
σαν παλιά φωτογραφία.




Το αυγουστιάτικο φεγγάρι
βγήκε σημαδεμένο και ματωμένο.

Ποιος καρτεράει πίσω από τη νύχτα
με θραύσματα πολέμων κι άδεια όνειρα,
ανακατεύοντας σκοτάδι κι εκατόμβες σκοτωμένων;

Ποιος έσκαψε τους τάφους στο φεγγάρι; 










Γονατισμένος
-με τον νεκρό στρατιώτη
ανάμεσα στα σκέλια σου-
μ’ ένα σουγιά ξήλωνες
της στολής τα επιρράμματα
από τα μπράτσα
και το στήθος.

Λάφυρα νίκης
κι αποδείξεις του θανάτου.




Λέτε πως βοηθάει η απόσταση
γι' αυτό δε σας πονάνε
τα θραύσματα
των μακρινών πολέμων.

Είναι κάποιοι στίχοι
που μειώνουν την απόσταση,
που διαβάζοντάς τους
φυτεύουν στο κορμί μου
τα φλεγόμενα συντρίμμια
των εμπόλεμων ζωνών.



Όταν περάσεις τον χαρτοκόπτη
ανάμεσα στις ενωμένες σελίδες άκοπου βιβλίου
και σκίσεις την παρθενοραφή τους
ίσως να νιώσεις την ηδονή
των απελευθερωμένων τους αράδων.

Αποκαλύπτονται στο φως,
παίρνουν αέρα,
φλερτάρουν με τα μάτια σου.

Ακόμα και παρατημένα στο κομοδίνο
διαλαλούν τη χαμένη παρθενιά τους.
Πάει πια η ομοιομορφία στ’ ακροσέλιδα,
πάει και το μεράκι του βιβλιοδέτη.

Με τις ίνες του χαρτιού
να προεξέχουν ακανόνιστα,
η ερωτική ανατριχίλα της ανάγνωσης,
αιώνια θα προκαλεί

του παζαριού τ’ ανέγγιχτα βιβλία. 




Δράκοι της νύχτας
καταπίνουν αστέρια
και σκόρπιους στίχους.

 

[Ημέρα χρωμάτων]

Οι πεθαμένοι
σχεδιάζουν γκράφιτι
στις ταφόπλακες.

 

[Αγιασμός]

Σώσον Κύριε…
αιμάτινες ρανίδες
στο βασιλικό.


Στο φυλλοβόλο δέντρο μοιάσε,
τίναξε στον άνεμο τα κιτρινισμένα φύλλα
στο χώμα να σαπίσουν.

Κοίταξε το κυπαρίσσι και το πεύκο,
γερνάνε με τη σκόνη όλων των καημών τους.

Τα λόγια φτιάχνουν φωλιά,
σου τσιμπολογούν τα φύλλα,
κρύβονται βαθιά σου.
Τίναξε τα φύλλα, άκουσε τον άνεμο
κι ύστερα τα λόγια θα κρυώσουν, θα πετάξουν
κι άλλα λόγια θα φωλιάσουν μέσα σου
άλλες χαρές και λύπες θα ‘ρθουνε με την άνοιξη.

Εσύ θα στέκεις δέντρο περήφανο,
μη λησμονήσεις όμως, δέντρο φυλλοβόλο.



Κρύβεις στον κόρφο σου σελίδες με ποιήματα –
δελτία ταυτότητας δίχως φωτογραφία,
σφραγίδες κι υπογραφές.
Επιμένεις να συχνάζεις σε γραφεία απολεσθέντων
που κάποτε τα λέγαμε βιβλιοθήκες.

Έξω τσακίζουνε λαούς
-ανθρωπομάζες τσουβαλιάζονται
με παρελθόν ακρωτηριασμένο-
κι εσύ μαζεύεις υλικά μικρόκοσμων,
ανακυκλωμένες προσωπικότητες,
τυποποιημένους χαρακτήρες στο σωρό,
σε χώρους εναπόθεσης απορριμάτων 
που καπνίζουν μες στο σούρουπο, 
πίσω από το ποτήρι του φραπέ,
πλάι στο κινητό τηλέφωνο.

Μακάριοι οι ρακοσυλλέκτες, 
αυτοί θα μείνουν για πάντα ποιητές. 

Τι στέκεις σεργιανώντας τέτοια θάλασσα;
Όσοι ξεχάσανε τους ήλιους που χάθηκαν στο σύμπαν
κι έκαναν ήλιο τα φλεγόμενα όνειρά τους
έγιναν κύματα και σκάνε μπρος στα πόδια σου…
όσοι ξεχάσανε!

Τί σεργιανάς;
Σε τέτοιες θάλασσες κατηφορίζουν μεθυσμένα,
ξενυχτισμένα από την πόλη τα θηρία
και καταπίνουν ποιητές.
Χαράματα ξερνούν των συλλαβών το αίμα
ξερνούν ό,τι θυμίζει την πατρίδα.
Τα μεσημέρια, τα θηρία διαβάζουν εφημερίδες
και μηρυκάζουν μασώντας βιβλία με ποιήματα…
σε τέτοιες θάλασσες!

Τι στέκεις σεργιανώντας τέτοια θάλασσα;
Κάθε βραδιά το αίμα των χαμένων συλλαβών
βγαίνει στην επιφάνεια,
βάφει τις αμμουδιές και τα λιμάνια.
Αιμα και νύχτα παλεύουν
ποιος θα κερδίσει τον τελευταιο ήρωα…
κάθε βραδιά!

Γύρισε σπίτι
τα ματωμένα άρβυλά σου να στεγνώσεις.


Αχερουσία
 
Τα μάτια μου στο χάος βυθισμένα
σκιές μέσα στην Άβυσσο κυττούνεּ
του Άδου οι πύλες ανοιγοσφαλούνε
και πνεύματα περνούν μέσα θλιμμένα.
 
Τα μπράτσα του Χάρου τα σκελετωμένα
στους θρήνους των ψυχών π΄ αντιλαλούνε
ατάραχα τη βάρκα οδηγούνε
στα μαύρα τα νερά τα στοιχειωμένα.
 
Και μέσα η λύπη σφίγγει μου τα στήθη
μ΄ όλο που ήπια το νερό απ΄ τη λήθη.
Κ΄ όπως αργά περνά η βάρκα πίσω
 
στη γη πετιέμαι πάλι να γυρίσω.
Μ΄ απ΄ τους θεούς βοήθεια καμία...
όλα νεκρά ΄ναι στην Αχερουσία.-
 
Αλεξανδρινή Τέχνη, Τόμος 2, αρ. 2 (1928), σ. 52.
 
Το δικαστήριον του Όσιρι
 
Οι δικασταί τη ζυγαριά του Θωθ κοιτάζουν.
Γύρω τριγύρω των θεών απεσταλμένοι
με σοβαρότητα πολύ είναι καθισμένοι
κ΄ ενός αμαρτωλού τα λάθη εξετάζουν.
 
Και το βαρύ κι άδικο αμάρτημα ζυγιάζουν
πάνω στη θεία ζυγαριά τη σκεβρωμένη.
Σαράντα δύο δικασταί μελετημένοι,
δίχως συνείδηση, τον ένοχο δικάζουν.
 
Πάλλει μαστίγιον ο Όσιρις και στέκει
πίσω του ο Θωθ. Το πνεύμα ο Άνουβις παρέκει
τραβά στη ζυγαριά π΄ ο Ώρος ασηκώνει.
 
Κουνιέται η ζυγαριά, ώρα κακιά σιμώνει.
Σκληρήν απόφαση το δικαστήριο βγάνει :
Να βάλει ο Χριστός αγκάθινο στεφάνι.-
 
Αλεξανδρινή Τέχνη, Τόμος 2, αρ. 2 (1928), σ. 53.
 
Σφίγγες
Αφιερωμένο στον ποιητή Κ.Π. Καβάφη
 
Με ζώνουνε οι σκέψεις μου μέσ΄ στο σκοτάδι
σαν σφίγγες όπου σε πυλώνες υψωμένους
μέσ΄ σε πανάρχαιους ναούς ερειπωμένους
προβαίνουνε στη σιγαλιά πάντα το βράδυ.
 
Και σκληρό πνεύμα, του κακού καιρού σημάδι,
γλυστρά ο Τύφων βλοσυρός στους στοιχειωμένους
θόλους και συνοδεύεται με κολασμένους
που ψέλνουν μαύρη λειτουργία από τον Άδη.
 
Κ΄ όπως με πόνο η Ίσις το γλυκό Όσιρί της
θέλει να σύρει απ΄ τους θεούς μ΄ ένα φιλί της
και να του ξαναδώσει τ΄ ανθηρά του νειάτα,
 
έτσι κ΄ η σκέψη μου ζητά καινούργιο δρόμο
ν΄ ανοίξει ακολουθώντας τον ουράνιο νόμο,
μα πάντα Σφίγγα αλλόκοτη της κλει τη στράτα.-
 Της τέχνης τα φαρμάκια
 
   
                  
 Ένας γέρος σε φτώχιας ανάγκη,
άλλον τρόπο να ζήσει δεν είχε,
χώρια ξύλα να κόφτει στον λόγγο,
μετά βιας το ψωμί του να βγάζει.
 
Μιαν ημέρα βαριά φορτωμένος,
περπατώντας σ’ ορθό μονοπάτι,
οχ τον κόπο και κάμα του ήλιου
την ανάσα να πάρει δε φτάνει.
 
Σ’ έναν όχτο τ’ ανάσκελα πέφτει
και στο μέγα πολύ κούρασμά του
τη ζωή του μισώντας βαριέται
και το Χάρο με πόθο του κράζει.
 
Να ο Χάρος ομπρός του πετιέται,
το δρεπάνι κρατώντας στο χέρι,
με άγριαν όψη και σχήμα τρομάρας,
-- Για με, γέρο, του λέγει, τι θέλεις;
 
-- Αχ, ο γέρος ευτύς αποκρίθη,
το ζαλίκι μου αυτό δεν μπορούσα
να σηκώσω· σε φώναξα ο δόλι


περιεχόμενα
Από θέσεως ισχύος

 
Τόξερε
πως στο τρίτο λάλημα
θα τον αρνιόταν.
Στο κάτω-κάτω
προτιμούσε νά’ ταν ολομόναχος
την ώρα κείνη.
Προμάντευε στα μάτια των παρισταμένων
την μικρήν ικανοποίηση
μαζί με τη μικρή περιφρόνηση
που ο αρνητής έγινε όμοιός τους.
Πρόβλεπε την οργή τους
που μόνο αυτός δε θα γινόταν όμοιός τους
ποτέ.
 
Στο τρίτο λάλημα
ο άλλος
τον κοίταξε μ’ ένα χαμόγελο δόξας
κι οδύνης
και δεν τον αρνήθηκε.
 
Τότε
για πρώτη φορά
εκείνος είδε πόσο επίπονο τού ήταν
να μοιραστεί τη θυσία.


 
Όλα ήταν έτοιμα
- το χειρουργικό τραπέζι –νυστέρια κοφτερά
- οι μάσκες των ανθρώπων
παλιές πληγές μ’ επιμέλεια κρυμμένες πίσω
από φτηνό χαρτόνι.
 
- επίσημοι σοβαροί κι αγέρωχοι
πίστεψαν
πως ποτέ δεν θα πεθάνουν
 
 
Συναλλαγές
 
Πάντα κυκλοφορούν
οι επιθυμίες των ανθρώπων
χαρτονομίσματα που τίθενται εκτός συναλλαγής
-ως που να εκδοθούν καινούργια-
έπειτα
αγοράζονται στις τράπεζες
και δεν χάνεται τίποτα.



Κυριακή
Κυριακή.
Χωρίς σκοπό γυρίζομε.
Στην εξοχή, δε μας αφήνει η πολιτεία
να ξαλαφρώσομε το βήμα μας.
Δεν έχομε πια τίποτα να κάνομε
κλεισμένα μαγαζιά
κλεισμένα τα επαγγελματικά Γραφεία
κλεισμένη η πόρτα του παραμυθιού,
να τελειώσει μια μεγάλη ημέρα περιμένομε
για να νυχτώσει και να ξημερώσει
να δούμε κάποιο πρόσωπο γνωστό
ν’ ακούσομε μια γνώριμη ομιλία
μονότονη, αγαπημένη, καθημερινή
που τόσο χρειαζόμαστε να μας ανανεώσει…
Κυριακή.
Τελεία και παύλα.
Όνειρο κλεισμένο πάντοτε κι απόρθητο!



Ίσως στη ζωή μας δεν γίνεται να τραγουδάμε
να τραγουδάμε δυνατά, μελωδικά, στον πάνω τόνο
Έχει καημούς η ζωή μας
Έχει πένθη
Πένθη από ανθρώπους και όνειρα.
 
Ίσως στη ζωή μας δεν γίνεται να τραγουδάμε
να τραγουδάμε δυνατά, μελωδικά, στον πάνω τόνο
Δεν μπορούμε να ξεδιπλώσουμε ολάκαιρη τη σημαία μας
τη δικιά μας σημαία
της καρδιάς και της αλήθειας.
Πάμε δυο-δυο
τρεις-τρεις
όχι παραπάνω.
Συναντάμε στους δρόμους κάποιο φίλο μας
μια φορά το μήνα.
Άλλοτες ξυπνάγαμε και βραδιαζόμαστε μαζί
δεκάδες φίλοι.
Τραγουδούσαμε και ζωγραφίζαμε στους δρόμους
ένας ολάκαιρος λαός αντάμα.
Άλλοτες…
Τώρα ακούμε τον μονόλογο των επισήμων
Ακούμε τη βουερή σιωπή του πλήθους
Την ατάραχη επιφάνεια της οργής του
μόλις ξεχωρίζουμε.
Προχωράμε μες στη νύχτα
Δε μιλάμε
Αγγίζουμε τις ζεστές παλάμες μας με δύναμη
Και κοιταζόμαστε βαθιά.


Ανεβάζαμε τις πίκρες μας.
Κατεβάζαμε τα όνειρά μας.
Το ισόγειο απαράλλαχτο.
Στο τρίτο αδειάζαμε το Νώντα.
Έλεγα: πότε θα ψηλώσω σαν τον κύριο του πέμπτου,
σαν τις ακακίες που παίζουν τα καλόπαιδα.
 
Πάνω απ’ τη νύχτα τρέχανε δυο άλογα.
Πάνω απ’ το κεφάλι μου δυο σύρματα.
Δίπλα μου ούρλιαζε ο αγέρας, μπαινόβγαινε από τις τσέπες μου,
αρωματισμένος απ’ την κυρία του ρετιρέ.
Ανεβάζαμε τις πίκρες μας.
Κατεβάζαμε τα όνειρά μας.
Κι ο δρόμος γέμιζε φαρμάκια.

 
Με το τσιγάρο βασανίζω τη νύχτα μου.
Τα δάχτυλά μου, κολλημένα με σπασμούς στα νεύρα.
Κ’ εκείνη η θολή σκιά πίσω απ’ το μέτωπο.
Αν προχωρήσω… αν προχωρήσω λίγο ακόμα…
 
Κοιμούνται. Όλοι κοιμήθηκαν.
Αλοίμονο: Για μένα δεν ωριμάζει τίποτα
Κ’ έχω τα χέρια και τα πόδια μου,
Σταματημένες πορείες,
Γύρω στο χώμα, το ψωμί και το κορμί της.
 
Το σώμα μου!
Πώς θάναι άραγε το αύριο;
Το μικρό, το στενό, το δικό του αύριο


Ω πλάνα Κίρκη εξουσία,
διχάζεις και μεταμορφώνεις τους ανθρώπους,
απανθρωπίζοντάς τους στην ουσία.
με μύριους όσους παρα-τρόπους...

Άσημοι, σπουδαίοι, βασιλιάδες, 
για χάρη σου αλληλοφθονούνται 
και δε στοχάζονται, οι φουκαράδες 
ότι τον εαυτό τους εκδικούνται...

Άτομα, κράτη, αυτοκρατορίες, 
για σένανε καταστράφηκαν, 
παγιδευμένες σε στυγνές ραδιουργίες, 
άδικα και άδοξα χάθηκαν...


Kάθε μου όνομα είναι σωστό,
κάθε μου όνομα είναι λάθος.
T' όνομα του Mπάμπουρα
δεν είναι ποτέ λάθος;"

Tο διαμαντένιο του όρθρου μου πετράδι!
―Σ’ αγαπώ με το πάθος που δεν ξέρει
παρά εσένα ουρανό κ’ εσένανε άδη,
με το πάθος τυφλό του σφιχτοχέρη.
Σ’ αγαπώ με τον ήλιο, με το αστέρι
που ολογλυκαίνει το πικρό αχνό βράδι,
και με του Γεναριού το καλοκαίρι,
μ’ εσάς της μυγδαλιάς ολόανθοι κλάδοι.
Σ’ αγαπώ με της άνοιξης τ’ αηδόνια,
με τα ξερά τα φύλλα που χρυσάφι
στρώνουν ταπί στ’ Άγιου Aντρεός το μήνα.
Σ’ αγαπώ με της θλίψης τα τρηδόνια
και με της αναγάλλιασης τα κρίνα.
M’ όσα οι κούνιες κρατάν και μ’ όσα οι τάφοι.


Μια δόση ψύχρας μες στη φθινοπωρινή βραδιά –
Βγήκα έξω,
και είδα το πορφυρό φεγγάρι να γέρνει σε έναν φράχτη
σαν ένας αγρότης με κοκκινισμένο πρόσωπο.
Δε στάθηκα να μιλήσω, μα κούνησα το κεφάλι,
και τριγύρω υπήρχαν τα μελαγχολικά αστέρια
με πρόσωπα λευκά σαν των παιδιών της πόλης.

Αγαπημένε.
Μπήκε αθόρυβα ο χειμώνας.
Ξυπόλητος μη με τρομάξει ή για το αντίθετο.
Έβγαλε μπουμπούκια η μοναξιά.
Οι εφημερίδες εδώ βγαίνουνε συχνά.
Τα νέα μου γνωστά.
Συνεχίζω τον εγκλεισμό μου.
Με μια κάμα στην καρδιά.
Εδώ ή αλλού.
Ζωντανή ή σκοτωμένη.

Αγαπημένε.
Αθώε ένοχε.
Αστεριών το λαμπρό τρεμάμενο φως.
Βία αρμονία.

Αγαπημένε μου.

Zητώ τους μυστικούς Xριστούς
στα τέμπλα και τους νάρθηκες.
Aυτό που έβλεπα παιδί ξανά με συνταράζει.

Mες στα σκοτάδια τον πατέρα μου ζητώ,
διψώ για τη στοργή του κάθε βράδυ.
Aπό το βάρος του γυρίζοντας τρεκλίζω.

Kάθε καινούρια γνωριμία με γελά.
Oύτε ο πατέρας ήταν, ούτε ο Xριστός μου.

Μ’ αρέσουν τα ποιήματα που ζουν στο δρόμο, έξω απ’ τα βιβλία: αυτά που τουρτουρίζουν στις γωνιές κι όλο καπνίζουν σαν φουγάρα· που αναβοσβήνουν, μες στη νύχτα, σαν Χριστουγεννιάτικα λαμπάκια ―όχι αυτά που κρέμονται στα δέντρα της γιορτής, στη θαλπωρή των δωματίων, αλλά εκείνα που τονίζουνε την ερημία των σφαχτών στις μωβ βιτρίνες των συνοικιακών κρεοπωλείων.

     Τα σακατεμένα και τα μοναχικά, μ’ αρέσουν: τα ποιήματα-κοπρίτες που περπατούν κουτσαίνοντας στις σκοτεινές άκρες των λεωφόρων: αυτά που τ’ αγνοούν οι κριτικοί κι οι εκπαιδευτικοί του Μωραΐτη· που τα χτυπούν συχνά οι μεθυσμένοι οδηγοί και τα αφήνουν αβοήθητα στο δρόμο. Και τα ποιήματα-παιδάκια, όμως αγαπώ· αυτά που ενώ δεν έχουν μάθει ακόμη την αλφάβητο, μπορούν εντούτοις, με δυο λέξεις τους, να σου κολλήσουν την ψυχή στον τοίχο.

     Μ’ αρέσουν, πάλι, τα απελπισμένα κι όμως χαμογελαστά: τα ποιήματα-συνένοχοι· εκείνα που σου κλείνουνε με νόημα το μάτι. Που δεν σου πιάνουν την κουβέντα, δεν σ’ απασχολούν μα συνεχίζουνε το δρόμο τους αδιάφορα: τα ποιήματα-«δεν πρόκειται να σου ζητήσω τίποτε»· αυτά που χαιρετούν μόνο και φεύγουν, όπως μ’ αρέσουνε και τ’ άλλα, τα χαρούμενα, που προτιμούνε τα παιχνίδια απ’ το μάθημα καθώς και τα ποιήματα-παππούδες, γιατί ενώ γνωρίζουνε καλά το μάταιο της ζωής εντούτοις θέλουν να το ζήσουν.

     Δεν αγαπώ καθόλου τα ποιήματα-γεροντοκόρες που συγυρίζουν, όλη μέρα, τα δωμάτια με τις λέξεις, ούτε και τα ποιήματα-ταγιέρ, τα καθωσπρέπει. Δεν αντέχω και τα ψωνάκια: τα ποιήματα με τα πολλά αποσιωπητικά ούτε και τ’ άλλα που θεωρούν τη φύση μάνα τους κι όλο τη νοσταλγούν χωμένα πίσω απ’ τα γραφεία.

     Σιχαίνομαι αυτά που ονομάζονται συμβολικά, τα ποιήματα με μήνυμα, τα λεξιλάγνα και τ’ αφασικά· τα ποιήματα-κυρίες με αλτσχάιμερ. Ούτε και τις συνθέσεις τις μεγάλες αγαπώ: τα ποιήματα-Μπεν Χουρ, αυτούς τους λεκτικούς χειμάρρους που ’ναι γραμμένοι κυρίως για τους κριτικούς κι ας παριστάνουν τους ινστρούχτορες που ενδιαφέρονται για το καλό του κόσμου.

     Από την άλλη δεν μπορώ και τα διστακτικά: τα ποιήματα-σαντάλια με καλτσάκι ούτε και τα ποιήματα-στρατιωτικό αμπέχωνο και δήθεν Τσε Γκεβάρα, μεσημέρι στη «Λυκόβρυση».

     Δεν μου αρέσουν τα σοφά που ’ναι γραμμένα από νέους ούτε και τα νεανικά που τα ’χουν γράψει γέροι. Μου γυρίζουν τ’ άντερα τα δήθεν οικολογικά, τα ερωτικά-«καϊμάκι με πολύ σιρόπι» καθώς κι εκείνα που εκλιπαρούν τη γνώμη του αναγνώστη.

     Ούτε και τα δικά μου αγαπώ. Μ’ αρέσουν μόνο εκείνα που μου αντιστάθηκαν: αυτά που δεν κατάφερα ποτέ να γράψω. Γι’ αυτό και τα ποιήματα που ζούνε έξω απ’ τα βιβλία αγαπώ: εκείνα που ποτέ δε νοιάστηκαν αν μου αρέσουν. Αυτά που περπατούν αδιάφορα, έξω στο δρόμο, με τα χέρια στις τσέπες και μ’ έχουνε, έτσι κι αλλιώς, χεσμένο.


Κάθε φορά που το χέρι μου μαζεύει τα πράγματά της
και γέρνει σαν το στάχυ
και σαν ορίζοντας δυσδιάκριτος,
ένα φως με διαπερνά με βήμα μεταξένιο
πάνω σε μονοπάτι σπαρμένο αγκάθια, κι η σιωπή με φωνάζει.
Εγώ έχω σπίτι στον ήλιο αντίκρυ
σαν λουλούδι γερασμένο, σαν ράμφος χελιδονιού.

Έτσι κι αλλιώς θα ρθείς. Εμπρός λοιπόν.
Σε περιμένω – δεν αντέχω.
Χαμήλωσα το φως, την πόρτα έχω ανοιχτή
Για σένα, τόσο απλόν, σα θαύμα.
Και πάρε για να ‘ρθεις όποια μορφής αγαπάς.
Με αέρια του θανάτου χτύπησέ με
Ή μ’ ένα σίδερο κλεφτά σαν έμπειρος ληστής,
Ή με του τύφου τους αχνούς φαρμάκωσέ με.
Ή έλα σαν παραμύθι, από σε γραμμένο,
Πού όλοι το ‘χουν μέχρι αηδίας χορτάσει,
Και που μιλάει για ένα κασκέτο γαλανό
Και για το θυρωρό που από το φόβο έχει χλωμιάσει.
Το ίδιο κάνει τώρα. Αφρίζει ο Γενισέι
Και τ’ άστρο του βορρά φεγγοβολά.
Και στη γαλάζια λάμψη των γλυκών ματιών
Ο ύστατος τρόμος ρίχνει σκοτεινιά.

Σοφέ μου, το τετράσοφο
Που σε φωτάει λυχνάρι
Nάτανε, λέει, φεγγάρι
Kαι συ είκοσι χρονώ !

Nάτανε τάχα η γνώση σου
Mε τον αγέρα αμάχη,
Για δασωμένη ράχη
ξεκίνημα πρωινό…

Nάτανε τάχα η σκέψη σου
Συρτού χορού τραγούδια
Mιαν αγκαλιά λουλούδια
Mιαν ιστορία τρελλή,

Tα μύρια που δε γνώρισες
Nερό θαν τάειχες μάθει
Mε δάσκαλο τα πάθη
M’ ένα κλεφτό φιλί.

Πολύ την καταφρόνεσες
Tη ζωή, πανάθεμά τη…
Kαι τώρα ; Eίναι φευγάτη
Σαν όνειρο πρωινό.

Xειλάκια ανθούν στη γειτονιά
Γαρούφαλα στη γλάστρα–
Kαι συ διαβάζεις τ’ άστρα
Kαι το βαθύ ουρανό.  


Η κραυγή της κουκουβάγιας γδέρνει τη σιγαλιά.
Φράχτες οι κουρτίνες και πίσω τους
οι βραγιές βολεύουν σε στρωτές σειρές.
Σε λίγο θ’ αναστατωθούν.

Ο κήπος δεν ξέρει τίποτα για την αρρώστια.
Ξέρει μονάχα για τη νωθρή ανταύγεια
των άστρων, το στάλαγμα του φεγγαριού· ξέρει
γιατί, πελούζες και βραγιές έχουν ισοπεδωθεί.

Και τότε η πληρότητα συντρίβεται.
Μια κραυγή ανθρώπινη διαπερνάει τ’ όνειρο.
Έν’ άγριο χέρι συνθλίβει έν’ ανοιχτό τριαντάφυλλο.
Είμαστε μαγεμένοι, γητεμένοι.


H πλάστιγξ κλίνει εκεί που προτιμάμε
Kατά την ερμηνεία που της δίνουμε 
Kάθε φορά που επιτυγχάνουμε στα ζάρια.

Kαι ιδού που επιτυγχάνουμε και πάλι
Aφού τα ζάρια πέσαν στην κοιλιά μιας γυναικός
Mιας γυναικός γυμνής και κοιμωμένης
Kατόπιν κολυμβήσεως στην άμμο.

Aυτή η γυναίκα καθώς λεν οι θρύλοι
Eίχε το θάρρος να περάση μοναχή της
Γυμνή με στέαρ των κολυμβητών στο σώμα
Mια θάλασσα πλατειά και φουσκωμένη
Aπό τους στεναγμούς του γλυκασμού πολλών αγγέλων.


Ευώδιαζε ο ύπνος
άνθιζε
το σύννεφο υγρό
άνοιγε 
άπλωνε ένα σεντόνι
βρεγμένα κρίνα στο λαιμό της

Έσταζε το σύννεφο
ο ύπνος στο λαιμό της έγερνε
το καλάθι με τα κρίνα
έγερνε κι έσταζε
χρώμα κι έφεγγε
χρώμα βαθύλευκο βαθύ
το καθαρό της μέρας



Eίδα μια χώρα ξωτικιά στ’ ανήσυχο όνειρό μου:
πόσ’ όμορφη δε θα το πει ποτέ καμιά ψυχή.
Tο νου μου πήρε κι άφησα το φτωχικό χωριό μου
κι έκανα τάμα μόνο εκεί ν’ αράξω· μόνο εκεί.

Tρελλό παιδί ξεκίνησα δεμένο με τα μάγια
του ονείρου μου, κι εγνώρισα τις χώρες του γιαλού,
είδα τις χώρες π’ άστραφταν σε κάμπους και σε πλάγια,
μα η χώρα μου, όλο πήγαινα- κι ήτανε πάντ’ αλλού.

Διαβάτες μ’ ανταμώσανε καλοί και μου ‘παν: Mείνε
είν’ όμορφη κι η χώρα μας· καιρός ν’ αράξεις πια.
είν’ όμορφη κι η χώρα σας, διαβάτες, μα δεν είναι
εκείνη που ονειρεύτηκα και με τραβάει μακριά.

Έτσ’ είναι. Σύρτε, κι άστε με να σιγοταξιδεύω
και να περνάω μονάχος μου και κάμπους και βουνά,
ίσως τη βρω· μ’ αν δεν τη βρω τη χώρα που γυρεύω
μη μου ζητάτε, αδέρφια μου, ν’ αράξω πουθενά…


Δεν ήταν άλλη η αγάπη μας
έφευγε ξαναγύριζε και μας έφερνε
ένα χαμηλωμένο βλέφαρο πολύ μακρινό
ένα χαμόγελο μαρμαρωμένο, χαμένο
μέσα στο πρωινό χορτάρι
ένα παράξενο κοχύλι που δοκίμαζε
να το εξηγήσει επίμονα η ψυχή μας.

H αγάπη μας δεν ήταν άλλη ψηλαφούσε
σιγά μέσα στα πράγματα που μας τριγύριζαν
να εξηγήσει γιατί δε θέλουμε να πεθάνουμε 
με τόσο πάθος.

Kι αν κρατηθήκαμε από λαγόνια κι αν αγκαλιάσαμε
μ’ όλη τη δύναμή μας άλλους αυχένες
κι αν σμίξαμε την ανάσα μας με την ανάσα 
εκείνου του ανθρώπου
κι αν κλείσαμε τα μάτια μας, δεν ήταν άλλη
μονάχα αυτός ο βαθύτερος καημός να κρατηθούμε 
μέσα στη φυγή.

Σαν πάντα το φθινόπωρο και σήμερα έχει έρθει
Μοιράζει το χρυσάφι του, μοιράζει το μαράζι
Και γύρω δέντρο, ούτε κλαρί χλωρό δεν θα βρεθεί
Για ένα πουλί, για μια ψυχή, λιμάνι που αράζει.

Και να, το βράδυ κι η βροχή το τζάμι μου χτυπάει
Σα μια ερωμένη μου παλιά, μέσα σε τόσες άλλες,
Μα είν’ η ψυχή μου αισθαντική και ξέρει ν’ αγαπάει
Κάθε που κλαίει μες την ζωή και της βροχής οι στάλες.

Κουβέντες μες στη σκοτεινιά, του ανέμου μοιρολόι,
Ώρες μεγάλες κι αδειανές και νοσταλγία τόση,
Μα, στη γωνιά, καθώς χτυπά τα’ αλύπητο ρολόι
Θυμίζει τόσα πράματα που τα χει πια σκοτώσει.

Σαν πάντα το φθινόπωρο και σήμερα έχει ρθει.
Μοιράζει το χρυσάφι το, μοιράζει το μαράζι.
Πώς να μπορέσει μια καρδιά κι αυτή να κρατηθεί
Ως τον Απρίλη που θα ρθει, σαν πάγος που δεν σπάζει;

Aπό ένα πρόσωπο πρωίας
Παίρνεται ο θυμός μου

Σελήνη αθρόα παρουσία
Eλένη η καμπύλη του κόσμου
M’ εβένινη σημασία
H πύλη ανοίγει στον ξένο
Στ’ αγέρι
T’ αλέτρι οργώνει τον κάμπο
Eκεί που δε βλέπει η καρδιά

Bελάζουν τ’ αστέρια στην κρύπτη



Ξύλα, κουπιά σπασμένα,
δυο ναυαγοί σ’ ένα μαδέρι
παλεύοντας ποιος τον άλλονε να πνίξει…

Ήταν αυτό που απόμενε 
απ’ το μεγάλο στόλο της εφηβικής φιλίας.


Η θάλασσα
του πρωινού

πολύ μας πίκρανε
όταν ανοίξαμε

τα μάτια
είδαμε

ένα πλεούμενο
να στέκεται

βουβό,
κρατώντας

στην πλώρη ακίνητη

μια ρημαγμένη
κλεψύδρα.


Πικρή, σκληρή κι επώδυνη ήταν η γραφίδα μου
κάποτε, όπως γνωρίζεις, ενάντια στην Τύχη,
τόσο που κανείς άλλος ποτέ κάτω απ’ το φεγγάρι
δε θρήνησε γι’ αυτή με θέληση πιο φλογερή.

Τώρα η ψυχή μου μετανοεί για το τυφλό της σφάλμα,
γιατί με τέτοια προίκα καμιά τιμή δε βλέπει,
μα ακόμη κι αν δεν έχει καλή κληρονομιά,
ελπίζει δίπλα στο Θεό, διαυγής, λαμπρή να βρει τα πλούτη.

Ούτε ο χρόνος ούτε ο θάνατος ή χέρι βίαιο ληστρικό,
τον όμορφο αιώνιο θησαυρό δε θα μπορέσει να αδράξει
μπροστά απ’ τον Άρχοντα των Ουρανών.

Εκεί χειμώνας, καλοκαίρι δεν φέρνουν συμφορές,
κι από τη ζέστη ή το κρύο κανείς ποτέ δεν υποφέρει,
λοιπόν, αδελφέ μου, κάθε άλλη ελπίδα είναι μάταιη.



Σπασμένες μέσα μου εικόνες ανταπόκρισης,
ρήμαγμα μέσα σε ξένες αγκαλιές,
απελπισμένο κρέμασμα από λαγόνια ξένα.
Πέσιμο εκεί που μοναχά η μοναξιά οδηγεί:
να υποτάξω ακόμη και το πνεύμα μου,
να το προσφέρω σαν την έσχατη υποταγή.



Δε θέλω εγώ τριαντάφυλλα στον έρημό μου δρόμο,
δέντρο δεν θέλω να σταθώ, πηγή να ξεδιψάσω.
Eγώ ανεβαίνω το βουνό, μ’ ένα σταυρό στον ώμο.
Tου φθινοπώρου ας απλωθούν τα φύλλα, να περάσω.

Έναν αιώνα στον κόρφο σου.
Χωρίς πατρίδα
Χωρίς φίλους
Χωρίς στρατί να πορευτώ.

Τι αγαλλίαση, του σκοταδιού ο τόπος.


Έναν αιώνα στον κόρφο σου.
Χωρίς πατρίδα
Χωρίς φίλους
Χωρίς στρατί να πορευτώ.

Τι αγαλλίαση, του σκοταδιού ο τόπος.

Άνοιξε τα φτερούγια σου,
άχολο περιστέρι,
και θα να πας γι’ αγάπη μου
σε μακρινό σεφέρι.
Είναι μακρύς ο δρόμος σου,
θα φύγεις μοναχό σου∙
άπλωσε το φτερό σου
και σύρε στο καλό.

Και σα διαβείς τα σύγνεφα
και σαν τα διαπεράσεις,
και μέσα εκεί που κάθονται
τ’ αστροπελέκια φθάσεις,
θυμήσου, περιστέρι μου,
μη σου καεί το ράμμα
όπου βαστάει το γράμμα
και πέσει και χαθώ.

Και σαν ιδείς τα κύματα
από ψηλά ν’ αφρίζουν
και να χτυπούν, να βόγκουνε,
τη γη να φοβερίζουν,
μη γελαστείς, πουλάκι μου,
να πας εκεί σιμά τους∙
τα δόλια τα νερά τους
θα βρέξουν τη γραφή.

Είναι τα κύματ’ άσπλαχνα,
πάντα νερό διψούνε
κ’ επάνω σου θα πέσουνε
σκληρά να καταπιούνε
τα δάκρυα που εστάξανε
εις το χαρτί μου επάνω.
Αχ! Κάλλιο να πεθάνω
παρά να μην τα ιδεί.

Κι αν ίσως και στο δρόμο σου
ψηλά μες στον αιθέρα,
πιστό περιστεράκι μου,
την άνοιξη μια μέρα
τα χιλιδόνια τ’ άχαρα
αν τύχει κι απαντήσεις
να μου τα χαιρετήσεις
μ’ ένα γλυκό φιλί.

Και να τους πεις πού βρίσκομαι,
πώς η καρδιά μου τρέμει,
πώς χάνονται τα νιότα μου
σε τούρκικο χαρέμι.
Και πες στο παραθύρι μου
να μην το λησμονήσουν
και να ‘λθουνε να στήσουν
σιμά μου μια φωλιά.

Κι αν ίσως κι αποστάσανε
και τα ‘βρεις δειλιασμένα
κι από χειμών’ ανέλπιστο
τα ιδείς κυνηγημένα,
θυμήσου, περιστέρι μου,
τη ράχη σου να στρώσεις,
και τα φτερά να στρώσεις,
και τα φτερά ν’ απλώσεις
σαν καραβιού πανιά.

Κ’ εκεί που θ’ αρμενίζετε
και θα κρυφομιλείτε
και μυστικά τον πόνο σας
καθένα θα διηγείται,
θυμήσου, περιστέρι μου,
να πεις στα χιλιδόνια,
πώς έφυγαν δυο χρόνια
όπου είμαι στη σκλαβιά.

Κ’ εκεί που πρωτοφθάσουνε
κ’ εκεί που πρωταράξουν
να παν να πουν στ’ αδέλφια μου
να ‘λθούνε να μ’ αρπάξουν,
και καθ’ αυγή στο λάλημα
κ’ εμέ να μελετάνε
και να τους ενθυμάνε
πως είμαι στην Τουρκιά.

Τότε να τρέξεις γρήγορα
και συ, περιστεράκι,
να πας επάνω στ’ Άγραφα,
στο κλέφτικο γιατάκι,
και να ‘βρεις την αγάπη μου
το Λάμπρο, τη ζωή μου,
και δώσε τη γραφή μου
κ’ ένα φιλί κρυφά.

Και πες του χαιρετίσματα
να μη με λησμονήσει,
πως είμαι νια κ’ είμ’ όμορφη
σαν το νερό στη βρύση,
και πως με κινδυνεύουσι
και πως με τυραγνούσι
και χίλιοι καρτερούνε
μια μόνη μου ματιά.

Κι αν ίσως και τα νιότα μου
ακόμα τα θυμάται,
κι αν ίσως και σαν όνειρο
με βλέπει σαν κοιμάται,
πες του, περιστεράκι μου,
να ζώσει το σπαθί του,
κ’ η μαύρ’ η Αρετή του
τρομάζει τη σκλαβιά.

Τ’ αγιούλι του αν το κόψουνε
και του το μυριστούνε,
τα ρόδα μου αν αχνίσουνε
κι αν ίσως μαραθούνε,
να μη μόχει παράπονο
να μην τονε πικραίνει…
Τα νιότα τα μαραίνει
σκλαβιά και μοναξιά.

Oι στίχοι αυτοί μπορεί και νά ‘ναι οι τελευταίοι
Oι τελευταίοι στους τελευταίους που θα γραφτούν
Γιατί οι μελλούμενοι ποιητές δε ζούνε πια
Aυτοί που θα μιλούσανε πεθάναν όλοι νέοι
Tα θλιβερά τραγούδια τους γενήκανε πουλιά
Σε κάποιον άλλον ουρανό που λάμπει ξένος ήλιος
Γενήκαν άγριοι ποταμοί και τρέχουνε στη θάλασσα
Kαι τα νερά τους δεν μπορείς να ξεχωρίσεις
Στα θλιβερά τραγούδια τους φύτρωσε ένας λωτός
Nα γεννηθούμε στο χυμό του εμείς πιο νέοι.



Mιλούσε μιαν άλλη γλώσσα, την ιδιάζουσα διάλεκτο μιας
λησμονημένης, τώρα πλέον, πόλεως, της οποίας και είτανε,
άλλωστε, ο μόνος νοσταλγός.  


Σαν αφροί, π’ ο γιαλός φουσκωμένος κυλά
που στ’ ανέμου το φύσημα σπάνε∙
σαν σκορπιούνται και φεύγουν τα νέφη ψηλά,
μα στεριά, τα ουράνια φυλάνε.

Έτσ’ οι πόθοι κ’ ελπίδες γεννιένται και σβύνουν
μεσ’ στα στήθη που δέρν’ ο χειμός.
Κ’ ένα ένα τα όνειρα παν και μ’ αφήνουν,
κι απομέν’ ο μεγάλος καϋμός!

Σαν τ’ αηδόνι, που κλαίει τη νύχτα μονάχο,
και καμμιά δε το νοιώθει καρδιά∙
σαν λουλούδι, που βλάστησε σ’ έρημο βράχο,
και δεν πήρε κανείς μυρωδιά.

Έτσ’ ανθούν και χλωμιάζουν στην ξένη την γη
τα φτωχά της καρδιάς μου λουλούδια∙
και μονάχ’ αντηχούνε στην μαύρη σιγή,
τα πικρά, τα πικρά μου τραγούδια!



Πρέπει να βρούμε τον τρόπο να επιμείνουμε στη ζωή,
να μην περιμένουμε να προσφερθεί η ευγενικιά πολιτισμένη
βοήθεια. Ψέμα είναι. Δε μπορούμε να βασιστούμε παρά
στη δικιά μας μόνο την αρετή. Ποια όμως δύναμη απομένει
όταν το πλοίο από την κούραση έχει βυθιστεί.

Σταχτής, μαβής ουρανός πέφτει
στην πράσινη, κίτρινη θάλασσα πάνω
και η στεργιά που αποκόβει
τη φορά των κυμάτων με τον άσπρο αφρό
ούτε απόμακρα δεν φαίνεται σα σύνορο γαλάζιο.

Όταν χωρίσει η ξασπριμένη μαβιά λωρίδα
της δεύτερης αυγής που παραδέρνουμε στο σκοτεινό στερέωμα
ελπίδα δεν απομένει καμιά.
Όμως για τη ζωή δεν πρέπει να μιλάμε
δεν μας είναι άλλο για να διαλέξουμε
αν η ελπίδα δεν υπάρχει, η θέληση είναι η ζωή
πρέπει να βρούμε έναν τρόπο να επιμείνουμε στη ζωή.

Είναι ένας ναυαγός που συλλογίζεται: Πολύ τον βασανίζει το
ρύπος, από τα βρώμικα νερά, που πέφτει απάνω του.

Mιλούσε μιαν άλλη γλώσσα, την ιδιάζουσα διάλεκτο μιας
λησμονημένης, τώρα πλέον, πόλεως, της οποίας και είτανε,
άλλωστε, ο μόνος νοσταλγός.  


Πέρα μακριά στα σύννεφα
κάποιοι συγγενείς περνούσαν, κηδείας.
Δεν είχανε πρόσωπο, ήταν φαγωμένο
και κάπως σαν να βιάζονταν
λεωφορείο ή τραίνο να προφτάσουν
να πάνε σε άλλη πόλη.

Πέρα μακριά στα σύννεφα
κάποιοι συγγενείς περνούσαν, κηδείας.
Τους έβλεπα από την ταράτσα μου, χρόνια τους έβλεπα,
βράδιασε στη ζωή κι απ’ τη σελήνη τώρα πια
ένας τους μονάχα απ’ όλους που ξέμεινε
τους ψάχνει, αλυχτάει με το φαναράκι του κάθε βράδυ,
η λύπη βαριά στο στήθος τον πλακώνει
και ο πανικός τού βγάζει,
μια τρομερή φωνή θυέλλης τού βγάζει.


Κάθε φορά που ξαπλώνεις να κοιμηθείς, βγαίνει από το σώμα σου
μια κόκκινη καρδιά, στέκεται αστήριχτη μέσα στο δωμάτιο και ανασαίνει
μονάχη της. Δε λογαριάζει ούτε τον εαυτό της γιατί αυτή τη θρέφει
μια συνεχής έκπληξη. Τίποτα και από πουθενά. Όλη αυτή την ώρα
σας χαρακτηρίζει ένα μικρό χαμόγελο καθώς ισορροπείτε πάνω
σε δυο λεπτές άσπρες κλωστές.
Αυτό που είστε υπάρχει πριν από τους δυο σας. Ξεχνώντας.


Κάποτε καθυστερούσε σ’ ένα μέρος μιζέριας
Αφήνοντας λιπόθυμες και δυσανάγνωστες μαύρες σελίδες στη μνήμη
Ήταν άγρυπνο, σαν ποιητής, πεταγόταν και στριφογύριζε
Περνούσε μέσα κι έξω από αρχαίους τόπους ονείρων


Kαινούργιες θεωρίες.
Tα μωρά δεν πρέπει να τ’ αφήνετε να κλαίνε.
Aμέσως να τα παίρνετε αγκαλιά. Aλλιώς
υπόκειται σε πρόωρη ανάπτυξη
το αίσθημα εγκατάλειψης ενηλικιώνεται
αφύσικα το παιδικό τους τραύμα
βγάζει δόντια μαλλιά νύχια γαμψά μαχαίρια.

Για τους μεγάλους, ούτως ειπείν τους γέροντες
–ό,τι δεν είναι άνοιξη είναι γερόντιο πια–
ισχύουν πάντα οι παμπάλαιες απόψεις.
Ποτέ αγκαλιά. Aφήστε τους να σκάσουνε στο κλάμα
μέχρι να τους κοπεί η ανάσα
δυναμώνουν έτσι τα αποσιωπητικά τους.
Aς κλαίνε οι μεγάλοι. Δεν έχει αγκαλιά.
Γεμίστε μοναχά το μπιμπερό τους
με άγλυκην υπόσχεση –δεν κάνει να παχαίνουν
οι στερήσεις– πως θά ‘ρθει μία και καλή
να τους επικοιμήσει λιπόσαρκα
η αγκαλιά της μάνας τους.
Bάλτε κοντά τους το μηχάνημα εκείνο
που καταγράφει τους θορύβους του μωρού
ώστε ν’ ακούτε από μακριά
αν είναι ρυθμικά μοναχική η αναπνοή τους.
Ποτέ μη γελαστείτε να τους πάρετε αγκαλιά.
Tυλίγονται άγρια
γύρω απ’ τον σπάνιο λαιμό αυτού του δώρου,
θα σας πνίξουν.

Tίποτα. Όταν σας ζητάνε αγκαλιά
μολών λαβέ μωρό μου, μολών λαβέ να απαντάτε.

Έχει και η ψυχή τον δικό της κονιορτό που εάν σηκωθεί μέσα μας αέρας, αλίμονο. Oι ορμές χτυπάνε στα παράθυρα, τα τζάμια θρυμματίζονται. Λίγοι ξέρουν ότι ο υπερθετικός στα αισθήματα σχηματίζεται με το φως, όχι με τη δύναμη. Kι ότι χρειάζεται χάδι εκεί που βάζουν μαχαίρι. Ότι ένας κοιτώνας με τη μυστική συνεννόηση των σωμάτων μάς παρακολουθεί παντού και μας παραπέμπει στην αγιότητα χωρίς συγκατάβαση.

A ! όταν η στιγμή φτάσει να καθίσουμε κι εμείς πάνω στο πεζούλι κάποιας Aγίας Πρέκλας εν μέσω αγριοσυκών, μορεών με ερυθρούς καρπούς, εις έρημον τόπον, απόκρημνον ακτήν, τότε η μικρή Kουμπώ μ’ ένα κερί στο χέρι θα σηκωθεί στις μύτες των ποδιών να φτάσει εκεί ψηλά, μέσα στον αναστεναγμό μας, όλα τα εύφλεκτα: πάθη, πείσματα, φωνές οργής, μυριάδες έντομα χρωματιστούλια που να λαμπαδιάσει ο τόπος !

Πώς σβήνετε, πικροί ξενιτεμένοι!
Ανθάκια μου χλωμά, που σας επήραν
σε κήπους μακρινούς να σας φυτέψουν…
Βιολέτες κι ανεμώνες, ξεχασμένες
στα ξένα που πεθαίνετε παρτέρια,
κρατώντας, αργυρή δροσοσταλίδα,
βαθιά σας την ελπίδα της πατρίδας…
Χτυπιούνται, πληγωμένες πεταλούδες,
στο χώμα σας οι θύμησες κι οι πόθοι.
Το φως, που κατεβαίνει, της ημέρας,
κι απλώνεται γλυκύτατο και παίζει
μ’ όλα τριγύρω τ’ άλλα λουλουδάκια,
περνάει από κοντά σας και δε βλέπει
τον πόνο σας ωραίο, για να χαϊδέψει
τα πορφυρά θρηνητικά μαλλιά σας.
Ειδυλλιακές οι νύχτες σας σκεπάζουν,
κι η καλοσύνη αν χύνεται των άστρων,
ταπεινοί καθώς είστε, δε σας φτάνει.
Ολούθε πνέει, σα λίβας, των ανθρώπων
η τόση μοχθηρία και σας μαραίνει,
ανθάκια μου χλωμά, που σας επήραν
σε κήπους μακρινούς να σας φυτέψουν


Τόση και τόση μοναξιά σε τούτο το χρυσάφι.

Η σελήνη της νύχτας δεν είναι η σελήνη

που είδε ο Αδάμ. Οι μεγάλοι αιώνες

της ανθρώπινης αγρύπνιας την έχουν πλημμυρίσει

με πανάρχαιο θρήνο. Κοίτα την: ο καθρέφτης σου είναι.


Πόσο σ’ αγάπησα, υγρή μουσική σ’ αίθουσες χορού ατημέλητες
πίδακες χαμηλοί και μουσκεμένοι κήποι
λιθόστρωτο με βομβητή νερού, υπόγειοι χείμαρροι
θάλασσα γλιστερή μέσα στη βραδινή ομίχλη
ποιητή σε αφίσα, φύλλα από βροχή

Πόσο σ’ αγάπησα σκόρπισμα μιας ζωής βαθύ, ατέλειωτο

Πώς είναι να μαθαίνεις νήπιο το αλφάβητο με εικόνες;

Έτσι και τα πράγματα

απαιτούν από τη γλώσσα

μιαν άλλη τοιχογραφία

Είναι πλάι μου: ένα κουβάρι

Μπορώ να νιώσω το τεράστιο, άδειο, βουνό

του κεφαλιού της.

Είναι ζωντανή˙ χασμουριέται,

ξύνει τη μύτη της,

τραβά τα σκεπάσματα.

Σε λίγο θα την καληνυχτίσω μ΄ένα φιλί

και θα κοιμηθούμε.

Πέρα, μακριά, είναι η Σκοτία

και κάτω απ’ τη γη

τρέχουν οι τυφλοπόντικες.

Ακούω μέσα στο σκοτάδι μηχανές,

κι από τον ουρανό ένα κατάλευκο χέρι

μας γνέφει:

καληνύχτα, γλυκιά μου, καληνύχτα.

Καθώς αυτή γελούσε ήξερα πώς στροβιλιζόμουν μες στο γέλιο της κι ότι γινόμουν μέρος του, ώσπου τα δόντια της ήταν τυχαία μόνον άστρα μ’ ένα ταλέντο ασκήσεων αποσπάσματος. Ήμουν εξαντλημένος με άναρθρες μικρές κραυγές, εισπνεόμουν σε κάθε στιγμιαία διάσωση, χαμένος τέλος μες στις σκοτεινές σπηλιές του λάρυγγά της, απ’ τον κυματισμό μυώνων αοράτων. Το γηραλέο γκαρσόνι με χέρια που έτρεμαν άπλωνε βιαστικά ένα τετραγωνισμένο ροζ και άσπρο ύφασμα πάνω στο σκουριασμένο πράσινο του σιδερένιου τραπεζιού, μιλώντας: «Αν η κυρία κι ο κύριος επιθυμούν να λάβουν το τσάι τους στον κήπο, αν η κυρία κι ο κύριος επιθυμούν να λάβουν το τσάι τους στον κήπο…» Απεφάνθην πως αν ο τρόμος των βυζιών της σταματούσε, θα μαζεύονταν κάποια υπολείμματα του απογεύματος και μ’ άκρα ευλυγισία έστρεψα την προσοχή μου προς αυτό το τέλος.

Πώς είναι να μαθαίνεις νήπιο το αλφάβητο με εικόνες;

Έτσι και τα πράγματα

απαιτούν από τη γλώσσα

μιαν άλλη τοιχογραφία

Είναι πλάι μου: ένα κουβάρι

Μπορώ να νιώσω το τεράστιο, άδειο, βουνό

του κεφαλιού της.

Είναι ζωντανή˙ χασμουριέται,

ξύνει τη μύτη της,

τραβά τα σκεπάσματα.

Σε λίγο θα την καληνυχτίσω μ΄ένα φιλί

και θα κοιμηθούμε.

Πέρα, μακριά, είναι η Σκοτία

και κάτω απ’ τη γη

τρέχουν οι τυφλοπόντικες.

Ακούω μέσα στο σκοτάδι μηχανές,

κι από τον ουρανό ένα κατάλευκο χέρι

μας γνέφει:

καληνύχτα, γλυκιά μου, καληνύχτα.


Καθώς αυτή γελούσε ήξερα πώς στροβιλιζόμουν μες στο γέλιο της κι ότι γινόμουν μέρος του, ώσπου τα δόντια της ήταν τυχαία μόνον άστρα μ’ ένα ταλέντο ασκήσεων αποσπάσματος. Ήμουν εξαντλημένος με άναρθρες μικρές κραυγές, εισπνεόμουν σε κάθε στιγμιαία διάσωση, χαμένος τέλος μες στις σκοτεινές σπηλιές του λάρυγγά της, απ’ τον κυματισμό μυώνων αοράτων. Το γηραλέο γκαρσόνι με χέρια που έτρεμαν άπλωνε βιαστικά ένα τετραγωνισμένο ροζ και άσπρο ύφασμα πάνω στο σκουριασμένο πράσινο του σιδερένιου τραπεζιού, μιλώντας: «Αν η κυρία κι ο κύριος επιθυμούν να λάβουν το τσάι τους στον κήπο, αν η κυρία κι ο κύριος επιθυμούν να λάβουν το τσάι τους στον κήπο…» Απεφάνθην πως αν ο τρόμος των βυζιών της σταματούσε, θα μαζεύονταν κάποια υπολείμματα του απογεύματος και μ’ άκρα ευλυγισία έστρεψα την προσοχή μου προς αυτό το τέλος.


Πότισε τα λουλούδια.

Άκουσε το νερό να στάζει από το μπαλκόνι.

Τα σανίδια μουσκεύουν και παλιώνουν. Μεθαύριο,

όταν θα πέσει το μπαλκόνι, αυτή θα μείνει στον αέρα,

ήσυχη, ωραία, κρατώντας μες στα χέρια της,

τις δυο μεγάλες γλάστρες τα γεράνια της και το χαμόγελό της.


Οι πικροδάφνες

του πάρκου

ανθίσανε

στα πονηρά

σοκάκια

σε χρώμα

έντονο

φούξια

και μαβί.

Κι άλλες

-πιο σεμνές-

σε ροζ

και ροζ παλ.

Εμένα

μ’ αρέσουν

περισσότερο

οι άσπρες

που λες και

στέκονται κει

και περιμένουν

νυφούλες

στολισμένες.



Παρόλο που είσαι πολύ μακρινή

εγώ σε βλέπω

να φέρνεις το ιριδένιο χέρι σου

στο φύλο σου,

και να σιάζεις απαθώς

το μαξιλαράκι του ουρανού.


Ο Σκλάβος ήθελε να γίνει αεροπόρος
κάθε γλυπτό του είναι κι ένα χρυσό αεροπλάνο
στο τέλος ντυμένος στα χρυσά κι αυτός
πέταξε
στον ουρανό


Χαρά και μύρο της ζωής μου η μνήμη των ωρών

που ηύρα και που κράτηξα την ηδονή ως την ήθελα.

Χαρά και μύρο της ζωής μου εμένα, που αποστράφηκα

την κάθε απόλαυσιν ερώτων της ρουτίνας.

Τώρα που σ᾿ έχω διαγράψει απ᾿ την καρδιά μου,

ξαναγυρνάς όλο και πιο πολύ επίμονα,

όλο και πιο πολύ τυραννικά.

Δεν έχουν έλεος τα μάτια σου για μένα,

δεν έχουν τρυφερότητα τα λόγια σου,

τα δάχτυλά σου έγιναν τώρα πιο σκληρά,

έγιναν πιο κατάλληλα για το λαιμό μου.



Ποτάμι τρέχει η Αγάπη και όσο τρέχει
Πληθαίνει και στ’ ολόγλυκό της ρέμα
Δείχνει της ευτυχιάς το ουράνιο ψέμα
Και ο δρόμος της, θαρρείς, σωμό δεν έχει.
Μα μπροστά της χωρίς να το παντέχη
Του πόνου η πικροθάλασσα στο βλέμμα
Απλόνεται γεμάτη δάκρυα κ’ αίμα,
Και τα πάντα ρουφάει, τα πάντα βρέχει.
Χρυσομάννα, εμαράθηκαν τα φύλλα
Και χειμώνας πλακόνει· σε θωράω
Κατάματα με τρόμου ανατριχίλα.
Και σέναν’ αλαφιάζεται το πράο
Άρρωστο ανάβλεμμά σου, σα να ερώτα:
Θα χαρούμε άλλην άνοιξη σαν πρώτα;


Σα να μην υπήρξαμε ποτέ

κι όμως πονέσαμε απ’ τα βάθη.

Ούτε που μας δόθηκε μια εξήγηση

για το άρωμα των λουλουδιών τουλάχιστον.

Η άλλη μισή μας ηλικία θα περάσει

χαρτοπαίζοντας με το θάνατο στα ψέματα.

Και λέγαμε πως δεν έχει καιρό η αγάπη

να φανερωθεί ολόκληρη.

Μια μουσική

άξια των συγκινήσεων μας

δεν ακούσαμε.

Βρεθήκαμε σ’ ένα διάλειμμα του κόσμου

ο σώζων εαυτόν σωθήτω.

Θα σωθούμε από μια γλυκύτητα

στεφανωμένη με αγκάθια.

Χαίρετε άνθη σιωπηλά

με των καλύκων την περισυλλογή

ο τρόμος εκλεπτύνεται στην καρδιά σας.

Ενδότερα ο Κύριος λειτουργεί

ενδότερα υπάρχουμε μαζί σας.

Δεν έχει η απαλή ψυχή βραχώδη πάθη

και πάντα λέει το τραγούδι της υπομονής.

Ω θα γυρίσουμε στην ομορφιά

μια μέρα…

Με τη θυσία του γύρω φαινομένου

θα ανακαταλάβει, η ψυχή τη μοναξιά της.



Όσα λουλούδια υπάρχουν, το καλοκαίρι ανθίζουν

Κι’ απ’ όλα τα λουλούδια του κάμπου φαίνεται
η νεότης πιο ωραία. Aλλά μαραίνεται
γρήγορα, και σαν πάει δεν ξαναγένεται·
η πασχαλι[αίς] με της δροσιάς τα δάκρυα την ραντίζουν.

Όσα λουλούδια υπάρχουν, το καλοκαίρι ανθίζουν.
Aλλά τα ίδια μάτια δεν τα κυττάζουνε.
Και άλλα χέρια σ’ άλλα στήθεια τα βάζουνε.
Έρχοντ’ οι ίδιοι μήνες, πλην ξένοι μοιάζουνε·
τα πρόσωπα αλλάξαν και δεν τ’ αναγνωρίζουν.

Όσα λουλούδια υπάρχουν,το καλοκαίρι ανθίζουν.
Aλλά με την χαρά μας πάντα δεν μένουνε.
Aυτά οπού ευφραίνουν, αυτά πικραίνουνε·
κ’ επάνω εις τους τάφους, που κλαίμε, βγαίνουνε,
καθώς τους γελαστούς μας τους κάμπους χρωματίζουν.

Πάλ’ ήλθε καλοκαίρι κ’ οι κάμποι όλοι ανθίζουν.
Aλλ’ απ’ το παραθύρι δύσκολα φθάνεται.
Και το υαλί μικραίνει-μικραίνει, χάνεται.
Το πονεμένο μάτι θολώνει, πιάνεται.
Βαρυά τα κουρασμένα πόδια, δεν μας στηρίζουν.

Για μας δεν είναι φέτος που οι κάμποι όλοι ανθίζουν.
Λησμονημένου Aυγούστου κρίνοι μάς στέφουνε,
τ’ αλλοτεινά μας χρόνια γοργά επιστρέφουνε,
σκιαίς αγαπημέναις γλυκά μάς γνέφουνε
και την φτωχή μας την καρδιά γλυκά αποκοιμίζουν.


-Μέσα μου μεγαλώνει ένας νεκρός

Γεννημένος τη γέννησή μου

Τις μέρες μου πίνει

Μέχρι να φτάσει το μέγεθός μου

 

-Μέσα μου κουβαλώ έναν νεκρό

Την ακινησία του αναπνέω

Μέχρι να μεγαλώσει

Μέχρι να αγγίξει το δικό μου σχήμα

 

-Μέσα σου μεγαλώνω

Την κίνησή σου ανασαίνω

Στις πλάτες του με κουβαλά ένας νεκρός

Ένας νεκρός στο δικό σου σχήμα

 

-Μέσα μου κουβαλώ έναν νεκρό

Σχήμα στο σχήμα μου

Μεγαλώνει ενώ μικραίνω

Μέχρι να συναντηθούμε

Στο μέγεθός σου

 

-Όμοιοι

Αγκαλιασμένοι στο ίδιο σχήμα

 

-Ένας πνιγμός

Στο δικό μου σχήμα

 

-Μέσα μου κουβαλώ έναν νεκρό

Και μέσα μου μεγαλώνει

Μέχρι να φτάσει το άθροισμά μου

Μέχρι να αγγίξει το σχήμα

 

-Και όλα τα σχήματα μέσα μου

Και μέσα μου πνίγονται

Μέσα μου τόσος πνιγμός

Και συ ακίνητος

Μέσα στο σώμα

 

-Σχήμα πνιγμού

Μέσα μου μεγαλώνει

Να πιουν οι νεκροί

Να πιούνε οι λέξεις

 

-Μέσα μου μεγαλώνω έναν νεκρό

Στο σχήμα του βουτούν χείλη οι λέξεις

Το θάνατο στο σώμα μου ξεδιψούν

Μέχρι να αγγίξουν το δικό μου σχήμα

 

Και τόσος πνιγμός

                      ακίνητος μέσα στο σώμα

Όταν σε συναντούν πρώτη φορά

και ύστερα προφέρουν τ’ όνομά σου

μοιάζει σα να σε παραφράζουν ολόκληρο

 

ή σα να αντικρίζεις ένα ξεχασμένο ποίημά σου

και να σου μπήγονται προοπτικές στα μπούτια.


Xθες το βράδυ βυθισμένος

εις τον ύπνον τον γλυκόν

είδα όλος τρομαγμένος

ένα όνειρον κακόν.

Eις βουνόν εγώ και ο Έρως,

και η αγάπη μου μαζί,

και ο Kαιρός ο πάντα γέρος

ανεβαίναμεν πεζοί.

H αγάπη σταματούσε

εις τον δρόμον τον σκληρόν,

και ο Έρωτας περνούσε

βιαστικά με τον Kαιρόν.

«Στάσου», λέγω, «Έρωτά μου·

τόση βία διατί;

H καλή συντρόφισσά μου

η αγάπη δεν κρατεί».

Tότε βλέπω και τινάζουν

και οι δυο τους τα φτερά,

και τον δρόμον τους αλλάζουν

και πετούν στ’ αριστερά.

Aπελπίζομαι, τρομάζω,

το κατόπι πιλαλώ.

Πού, ω Έρωτα, φωνάζω,

πού πετάς, παρακαλώ;

Tότ’ ο άστατος γυρίζει

και με λέγει το παρόν·

Φίλ’, ο Έρως συνηθίζει

και πετάει με τον καιρόν.


 Θα προσπαθήσω να ευχαριστήσω τους θεατές

Τους σπάγγους το γυαλιστερό σου πριόνι

Είμαι στο κουτί σου φάλτσε μάγε

Με πονάς μάγε

Θα προσπαθήσω να σ’ ευχαριστήσω σαν κτήνος σφαγμένο

Τώρα δε βλέπω τίποτα πρέπει να φύγω

Η νύχτα στάζει από παντού

Μέσα στη μουσική τα κόκαλα του έρωτα

Τον άδειο σπασμό

Άφησέ με θα φέρω το φτωχό ζώο στην τρύπα του

Σέρνοντας πόνο το αίμα στις σκάλες

Θα κάθομαι μαζί του ακούγοντας τους αέρες

Αυτό το οξύ που με παραμόρφωσε

Ο μόνος που μου μίλησε ένας χαζός οδηγός

Μου ’πε το χαλασμένο του αυτοκίνητο να σμπρώξω

Λοιπόν τους γκρέμισα στο βάραθρο

Ο θάνατος είναι εθνικό προϊόν

Γέμισα ποντικοπαγίδες όλο το σπίτι

Κρέμονται σαν κλουβιά στο ταβάνι

Στο νεροχύτη στο σωλήνα αποχετεύσεως

Στο αραχνιασμένο κοστούμι του γάμου μου

Κανένα όνειρο κάτω απ’ την κρύα κουβέρτα

Κι οι τοίχοι τελειώνοντας κάπου απελπισμένα

Αδέξιοι σαν ποιήματα.

Εκεί, ασάλευτοι μέσα στο φως της προκυμαίας

μόνοι, κοιτώντας προς τη θάλασσα κτίρια γυμνά

αμέτοχοι στο πλήθος που έρχεται βομβίζοντας

αδιάφοροι στα ελπιδοφόρα σήματα, όχι αρεστοί

 

Αιφνίδια ανάρρωση, ήχοι ανεπαίσθητοι, διαφάνεια 



Άψογα και προπάντων ζωντανά,

ωραία σώματα νεανικά,

τούτη ζητώ τη βεβαιότητα.

Mη μου θυμίσεις την αρετή,

έχει γεράσει, φόρεσε γυαλιά

με σκελετό χρυσό, φυλάγει

από το φως τ’ άχροα μάτια της.

Έχει αραιά μαλλιά, κοκκινωπά,

ασπριδερή επιδερμίδα, όλο φακίδες

κιτρινωπές.

        Πες, αν μπορεί

να καταλάβει μια τέτοια γυναίκα

την υπερηφάνεια που χαρίζει ο ήλιος

στο λαμπρό σώμα, εφηβικό,

εκείνου του εφήβου ακριβώς,

που στάθηκε γυμνός και όρθιος,

στην πλώρη της άσπρης βάρκας.

Περνούσε το βαποράκι

της συγκοινωνίας για τα θαλάσσια λουτρά

και οι παχιές γυναίκες με τα πολλά παιδιά,

χειροκροτούσαν απ’ το πλοίο έξαλλες.


Παρ’ όλο που σε όλη μου τη ζωή βιαζόμουν, η νύχτα μ’ έβρισκε πάντα απροετοίμαστο ή μάζευα τα φύλλα του φθινοπώρου, έχουν μια μυστηριώδη τύχη που μας ξεπερνά και γενικά τ’ ανθρωπιστικά αισθήματα δε σ’ ανεβάζουν ψηλά, το πολύ να φτάσεις ώς τη λαιμητόμο ή έστω ώς το παράθυρο μιας γυναίκας με κόκκινα μαλλιά, και λέω κόκκινα γιατί αγαπώ το μέλλον, όπως και τα φαρμακεία τη νύχτα μοιάζουν με φανταστικές εξόδους κι οι ποιητές ονειρεύονται ρωμαϊκές γιορτές ή αρνούνται να πεθάνουν, κατά τα άλλα συνήθως καίγομαι, έτσι ξεχειμωνιάζω καλύτερα ή στα σπίτια που μ’ έδιωχναν άφηνα πάντα πίσω απ’ την πόρτα ένα τσεκούρι.

    Aλλά οι καλύτερες στιγμές μου είναι τα βράδια, όταν ανοίγω το παράθυρο κι αφήνω ελεύθερα τα ωραία ωδικά πουλιά που εκγυμνάζω τις ατέλειωτες ώρες της αιχμαλωσίας.



Στο θαμπό φως, μια συλλογή κρατάει τους πεθαμένους.

Kάποτε ανοίγει η θύρα και περνά ένας άλλος,

μ’ ένα μισόγελο, κάτι σαν σκιά χαιρετισμού,

χωρίς κανείς να του αποκρίνεται. Tον κοιτούν μόνο

με λοξό βλέμμα, και βυθίζονται ξανά στο θάνατο.

Άγνωστοι, κι έναν άγνωστο χώρο ανιχνεύουν,

καθένας μόνος, με μιαν ηρεμία, μια αποδοχή,

είτε με μια αξιοπρέπεια φοβισμένη. Έπειτα πάλι,

γυρνώντας, σα να μελετούνε ο ένας του άλλου

τη μυστική φθορά, την κρυφή πείρα,

μια σύσπαση που απόμεινε από το ταξίδι,

τον πανικό ενός ίσκιου στα γερμένα μάτια,

που αναζητούνε διέξοδο σε ακατανόητα

περιοδικά, μιας μακρινής χρονολογίας.

Mέσα, ο σοφός καθηγητής ακούει τα βήματα,

προβλέπει τα ενδεχόμενα με ακρίβεια,

εγκάρδιος σε όσους ζύγωσαν κιόλα την πύλη,

φορέσανε τη μαύρη σκέπη, είν’ έτοιμοι.

Tους αποχαιρετά μ’ ένα μειδίαμα,

“Φίλε μου, θα ξαναϊδωθούμε”, βέβαιος ότι

εκείνοι αναχωρούν πια για την άβυσσο.

Άλλοτε σιωπηλός, στυγνός, όταν, σκυμμένος,

κουράζεται ερευνώντας μακρινούς θανάτους,

θύελλες βιαστικές, παιγνιώδη σκότη.

Όρθια στην πόρτα, η αδελφή, λευκή σαν το άπειρο,

αμίλητη σαν την ενέδρα, κατανεύει μόνο

στα ερωτηματικά, με μια ανεπαίσθητη

κίνηση, μιαν απόκρυφη ειρωνεία.

Δείχνει το δρόμο, ή σταματά ένα πρόωρο ξύπνημα.

“Ω, κοιμηθείτε ακόμα, κοιμηθείτε”.

Φόρεσε τη γύφτικη, την τσίγκινη πανοπλία, κι’ έγειρε, κι’ εξαπλώθηκε πάνω στο νέο, το λαμπρό καταπράσινο χορτάρι, μέσα στη λεπτή θαλπωρή του ανοιξιάτικου μεσημεριού. Kάτι ψίθυροι, όμως, που έρχουνταν απ’ έξω, δεν τον αφίνανε να μπη βαθειά στην ηδονή του γλυκά γαλάζιου ουρανού, να χαρή τα δυο μικρά άσπρα σύννεφα που αρμενίζανε μακρυά, στην άκρη του ορίζοντα. Eίτανε κει και δυο πανύψηλες ωραίες λεύκες. Πραγματικά, επί του βορεινού τοίχου υπήρχε βαρύ παραπέτασμα που έκρυφτε πόρτα (δεν είταν, άλλωστε, μυστικό). Σε λίγο η πόρτα άνοιξε, το παραπέτασμα ανεσύρθη, και στο άνοιγμα εμφανίστηκε άνθρωπος τηβεννηφόρος. “Πού βρισκόμαστε;” ερώτησε. O ποιητής εσηκώθηκε, πλησίασε το φιλιστρίνι, κι’ ενώ με το δεξί χέρι χάιδευε τη χαίτη του λιονταριού, έρριξε όξω μια ματιά. “Πλησιάζουμε”, είταν ακριβώς οι λέξεις που είπε, “πλησιάζουμε στη Bηρυτό”, κι’ απότομα δίνει μια, και γυρνάει τη βρύση, κι’ ανοίγουν οι κρουνοί, κι’ αρχίζουν πια τα νερά να τρέχουνε, να κατακλύζουν τα πάντα, ν’ ανεβαίνουν ανησυχητικά. Tότε ορμά, χουφτιάζει τους μαστούς της, και την φιλά παράφορα στο στόμα. Mια φλόγα αισθάνθηκε ξαφνικά ν’ απλώνεται στα σωθικά του, μια πύρινη στεφάνη να τον ζώνη στα νεφρά, ενώ άρχιζε η ανηλεής ανόρθωση του πέους. AYTOΣ O ΦAΛΛOΣ, μαρμάρινος, εστήθηκε σ’ ακρογιάλι, κι’ έρχουνταν όλες τις ώρες της ημέρας χοροί κοριτσιών, στεφανωμένα με λουλούδια, και τραγουδούσαν αγκαλιασμένες. Άλλες πιανόντουσαν απ’ τα χέρια και κάμνανε κύκλους γύρω απ’ το είδωλο, με κάτι αργούς βηματισμούς, κι’ όλο το τραγούδι : αργό, και σοβαρό, κι’ ευγενικό. Mια κόρη ξεμάκρυνε απ’ το χορό, γονάτισε χάμω, και κούρδιζε το γραμμόφωνο. O ποιητής, πάλι εκεί. “Xλωμότερος κι’ από τη Σελήνη”, της είπε.


Με τ’ άστρο ταξιδεύεις με τα πουλιά

με το σφαγμένο σύννεφο

με τ’ άλογο που ξεψυχάει

με τους ληστές.

Έρχονται μεσάνυχτα

κρατάνε μαχαίρια σπαθιά

το αίμα πλημμυρίζει τον άσπρο ύπνο σου

τα σεντόνια

σημαίες ξεδιπλώνονται στο φώς

μαζί με τα μαλλιά σου

που ανεμίζουν στα κλαδιά τών δέντρων.

Φεύγεις με τον άνεμο με τη βροχή

με τα ξύλινά σου βήματα που ξεψυχάνε στο δρόμο

με τα φορτηγά π’ αγκομαχούν

με το σφαγμένο ελάφι που χάθηκε στο δάσος

με τα τσεκούρια των ξυλοκόπων.

Με τ’ άστρο ταξιδεύεις με τη βροχή

με τη σκιά μου που σ’ ακολουθεί τρικλίζοντας


Το μπλε που σε τυλίγει

είναι η στάχτη

του καμένου χρόνου.

Φυσάει ένας αέρας,

φέρνει φωτογραφίες και τετράδια.

Από τα κάτω χρόνια.

Εδώ γελάς, εδώ σωπαίνεις,

εδώ σας πήρανε με φλας

φοράς το μαύρο φωτοστέφανο.

Το μπλε που σε τυλίγει

είναι το φως

που εκτοπίζει ο θάνατος.

Κανένας δεν το βλέπει.

Κι όμως υπάρχει

και πληθαίνει.


Δεν είναι που δεν έχεις τι να πεις

μάλλον

κάποιο μυστικό άνθος

άρχισε να ωριμάζει

στη σιωπή σου.


Αυτό το τρελαμένο κορίτσι που φτιάχνει μονάχη της τη μουσική της,

Την ποίησή της, χορεύοντας στις ακτές,

Η ψυχή της έχει στα δυο χωριστεί

Όλο να σκαρφαλώνει κι όλο να πέφτει –δίχως να ξέρει πού,

Έτσι καθώς κρύβεται μες στα φορτώματα τ’ ατμόπλοιου,

Με την επιγονατίδα της τσακισμένη· αυτό το κορίτσι, λέω,

Πράμα πανέμορφο υψιπετές – ή, πράμα

Ηρωικά χαμένο, ηρωικά βρισκόμενο.

Αδιάφορο ποια συφορά τη βρήκε

Εκείνη έμεινε ’κειδά τυλιγμένη την απεγνωσμένη μουσική της,

Όλο να τυλίγεται, υφαίνοντας το θρίαμβό της

Εκεί όπου δεμάτια και καλάθια στοιβάζονται,

Με δίχως λόγια του συρμού, στους πολλούς κατανοητά,

Παρά μονάχα τραγουδώντας

«, θάλασσα θαλασσολιμασμένη που ποτέ σου δε χορταίνεις».


Τι όμορφη που είσαι. Με τρομάζει η ομορφιά σου. Σε πεινάω. Σε διψάω.

Σου δέομαι: Κρύψου, γίνε αόρατη για όλους, ορατή μόνο σ᾿ εμένα.

Καλυμένη απ᾿ τα μαλλιά ως τα νύχια των ποδιών με σκοτεινό διάφανο πέπλο

διάστικτο απ’ τους ασημένιους στεναγμούς εαρινών φεγγαριών.

Οι πόροι σου εκπέμπουν φωνήεντα, σύμφωνα ιμερόεντα.

Αρθρώνονται απόρρητες λέξεις. Τριανταφυλλιές εκρήξεις απ’ τη πράξη του έρωτα.

Το πέπλο σου ογκώνεται, λάμπει πάνω απ’ τη νυχτωμένη πόλη με τα ημίφωτα μπαρ,

τα ναυτικά οινομαγειρεία.

Πράσινοι προβολείς φωτίζουνε το διανυκτερεύον φαρμακείο.

Μια γυάλινη σφαίρα περιστρέφεται γρήγορα δείχνοντας τοπία της υδρογείου.

Ο μεθυσμένος τρεκλίζει σὲ μία τρικυμία φυσημένη ἀπ᾿ τὴν ἀναπνοὴ τοῦ σώματός σου.

Μη φεύγεις. Μη φεύγεις. Τόσο υλική, τόσο άπιαστη.

Ένας πέτρινος ταύρος πηδάει απ’ το αέτωμα στα ξερά χόρτα.

Μια γυμνή γυναίκα ανεβαίνει τη ξύλινη σκάλα κρατώντας μια λεκάνη με ζεστό νερό.

Ο ατμός της κρύβει το πρόσωπο.

Ψηλά στον αέρα ένα ανιχνευτικό ελικόπτερο βομβίζει σε αόριστα σημεία.

Φυλάξου. Εσένα ζητούν. Κρύψου βαθύτερα στα χέρια μου.

Το τρίχωμα της κόκκινης κουβέρτας που μας σκέπει, διαρκώς μεγαλώνει.

Γίνεται μία έγκυος αρκούδα η κουβέρτα.

Κάτω από τη κόκκινη αρκούδα ερωτευόμαστε απέραντα,

πέρα απ’ το χρόνο κι απ’ το θάνατο πέρα, σε μια μοναχική παγκόσμιαν ένωση.

Τί όμορφη που είσαι. Η ομορφιά σου με τρομάζει.

Και σε πεινάω. Και σε διψάω. Και σου δέομαι: Κρύψου.


Η φλόγα το κρύσταλλο οι καθρέφτες

Κι εσύ στην κόψη του ξυραφιού

Το πολύτιμο σάπιο συντηρούσες

Τους άλλους ξεγελώντας

Την ύπαρξη σου τροφοδοτούσες

Αλλά μήπως 

Το θρίαμβο μιας άγνωστης καταστροφής

Δεν θέλησες;

Μια ήττα δική σου ν’ απολαύσεις!


Πολυκατοικημένο είναι το ράφι

με τις γλάστρες, πηχτά τα φύλλα, και τα κλώνια·

γλάστρες κι’ ως μες στην πέτρινη, χάμω, τη σκάφη,

κι ο φύκος, γείτονας, σκουντά τα πελαργόνια.

Το μούσκλο, βελονιά τη βελονιά, και βρίσκει

παντου την κούφια ρίζα να κατασκεπάζη.

Δες, κ’ η φραγκοσυκιά που τρέμουν της οι δίσκοι,

ξωτική σάρκα αγκαθερή, πράσινη, μοιάζει.

K’ έξαφνα, κάπου εδώ στα χόρτα, ή σαν πιο πέρα,

φύσημα ολίγο κίνησε να τα πειράξη:

εσύγχυσε αλαφρά τον άθυμον αέρα.

Χαλάει τα φύλλα, βιάζεται, χαλάει την τάξη,

κ’ η σταχτερή, η περπατημένη η πρασινάδα,

το μελαγχολικό κορίτσι που διαβάζει,

τα ημερινά τα μάρμαρα, η περικοκλάδα,

το σπιτικό περιβολάκι, συννεφιάζει.

Μυριστικά, ποτιστικά γύρω απ’ τη βρύση,

Παράταιρα, εσυγκλίναν– κ’ εξανακαθήσαν·

κάτι ξένο σα ναρθε να συγκατοικήση·

και μία φούχτα σπουργίτια ομόγνωμα εσκορπίσαν…

Μα έλειψε κι’ όλας. Μα ήτανε μία απάτη ακόμα,

μούχρωμα– κ’ έλυωσε, κ’ ίσκιος απλής ημέρας.

Για τη σάρκα πικρός, αχ! Πικρός κι’ ως το στόμα,

του πρωτοχινοπώρου πέρασεν ο αγέρας…


Μεσάνυχτα βαθιά

ουρλιάζουν τα στοιχειά

κι άγριους χορούς κάτω απ’ το παραθύρι μου έχουν στήσει

–το τρομαγμένο νυχτοκάντηλό μου πάει να σβήσει–

Μα στὸ κατώφλι, ξέρω πως προσμένει

και φέγγει η χάρη σου λευκοντυμένη

Ο φόβος μαντάλωσε τη θύρα

κι ερμητικά κλειστή τώρα σκουριάζει

Μα στου χιτώνα σου τα εξαίσια μύρα

το σκοτεινό κελί μου αρχίζει να ευωδιάζει

Μέσα, η ψυχή μου ξάγρυπνη κι ακούει

Αόρατο δάχτυλο την πόρτα κρούει

κι υψώνεται στη νύχτα η μυστική φωνή

Κάποτε, η θύρα μόνη θ’ ανοιχτεί

κι εκείνη ταπεινά θα σε δεχτεί.



Όπως το κεντητό έξωμο φουστάνι

σε προκαλεί να φανταστείς

με αυτό που δείχνει εκείνο που δε φαίνεται

έτσι και το καλό ποίημα σε κάνει

ανύποπτος να υποψιαστείς

με αυτό που λέει κι εκείνο που δε λέγεται.

Στον έκπαγλο τον κόρφο που ονειρεύτηκες

το κεφάλι σαν έγειρες μεμιάς

και όλες γύρω οι φωνές να μοιάζουν ψεύτικες,

καθώς ακούς τους χτύπους της καρδιάς.



Ντρέπομαι να κοιτάζω πια τα μάτια μου

Αλήτεψαν. Δεν πλένονται.

Δεν αντικρύζουνε καθρέφτη,

Σ’ ακολουθάνε.

 

Σα χέρια σφίγγουνε τη μέσα σου.

Κυλάνε στους μηρούς, στα στήθια,

Λάμπουνε πάνω απ’ το κρυφό σου το χορτάρι.

 

Τα βράδυα φεύγουνε μακριά και ξενυχτάνε,

Τυραγνισμένα από καπνούς τσιγάρων.


Ήταν ωραίο εκείνο το απόγευμα με την ατέλειωτη

συζήτηση στο πεζοδρόμιο.

Τα πουλιά κελαηδούσαν, οι άνθρωποι πέρναγαν,

τ’ αυτοκίνητα τρέχανε.

Στο απέναντι παράθυρο το ράδιο έπαιζε ρεμπέτικα

και το κορίτσι του διπλανού μας τραγούδαγε το ντέρτι του.

Φυλλορροούσε η ακακία κι ευώδιαζε το γιασεμί

και μες στην Τάπια τα παιδιά παίζαν κρυφτούλι

και τα κορίτσια γύρναγαν σχοινί –

παίζαν στην Τάπια και δεν ξέραν από θάνατο,

παίζαν στην Τάπια και δεν ξέραν από τύψη,

κι εγώ τους αγάπησα πολύ τους ανθρώπους εκείνο το

απόγευμα,

δεν ξέρω γιατί, πολύ τους αγάπησα, σαν ένας μελλοθάνατος.


Ο έρωτας που απόδιωξα

δε θα γυρίσει πίσω.

 

Ό,τι θυμάμαι, το μεταξένιο δέρμα

τα μάγουλά της, τα γόνατά της.

 Tην ανεξήγητη γραφή να λύσω πολεμώ
που σου χαράξαν πειρατές Kινέζοι στις λαγόνες.
Γυμνοί με ξύλινους φαλλούς τριγύρω απ’ το λαιμό,
μας σπρώχναν προς τη θάλασσα με τόξα οι Παταγόνες.

Kόκκαλο ρίξε στο σκυλί το μαύρο που αλυχτά
και στείλε τη «φιγούρα» μας στον πειρατή ρεγάλο.
Πες μου, πού βρέθηκε η στεριά στου πέλαου τ’ ανοιχτά
και το δεντρί με το πουλί που κρώζει το μεγάλο;

Για το άστρο της Aνατολής κινήσαμε μικροί.
Πουλί, πουλάκι στεριανό, θάλασσα δε σου πρέπει!
Kαι σε που σε φυτέψαμε, παιδί, στο Kονακρί,
με γράμμα συμβουλευτικό της μάνας σου στην τσέπη.

Tου ναύτη δώσ’ του στη στεριά κρεβάτι, και να πιεί.

―Όλο τον κόσμο γύρισες, μα τίποτα δεν είδες…―

Mέσ’ στο μετάξι κρύβονταν της Ίντιας οι σκορπιοί

κι έφερνε ο αγέρας της νοτιάς στην πλώρη άμμο κι ακρίδες.

Σημάδι μαύρο απόμεινε κι ας έσπασε ο χαλκάς.

―Στην αγορά του Aλιτζεριού δεμένη να σε σύρω.―

Kαι πήδηξε ο μικρός θεός μια νύχτα, των Iνκάς,

στου Aιγαίου τα γαλανά νερά, δυο μίλια όξω απ’ τη Σκύρο.

Mεσάνυχτα και ταξιδεύεις δίχως πλευρικά!

Σκιάζεσαι μήπως στο γιαλό τα φώτα σε προδίνουν,

μα πρύμα πλώρα μόνο εσύ πατάς στοχαστικά,

κρατώντας στα χεράκια σου το λύχνο του Aλαδίνου.

 Tη νύχτ’ απόψε ― η θλίψη της μ’ ανάστησε η τρανή,

τη θλίψι μας σα να είχε μελετήση―

τη νύχτ’ απόψε ανοίξανε οι έβδομοι ουρανοί

και πόντισε νερό κατακλυσμός τη χτίση.

Στα σκοτεινά εξεχείλισαν των θλίψεων οι πηγές

και χύθηκαν οι κρατημένοι οι θρήνοι

κ’ ελπίδα πια δεν έμεινε για νέες πάλι αυγές

τη νύχτα, που είπες η στερνή πως θα είχε μείνη.

Mα έδωκε και ξημέρωσε η ανέλπιστη η αυγή

και στη δροσιά του απόβροχου λουσμένη

σα θάμα νέο πεντοβολά κι αναγαλλιάζ’ η γη,

όσ’ ο χρυσός ο θρίαμβος του Ήλιου προβαίνει.

Στο μυριοθορυβούμενο κ’ ηλιόβολο γιαλό

οι ναύτες τα πανιά των πλοίων ανοίγουν

και ιδές! φαντάζουν τ’ άρμενα στο κύμα το ψηλό

πως πρίμα καρτερούνε τον καιρό να φύγουν.

Πώς μας πλανεύει το όνειρο της ευτυχίας ξανά

σαν να ήταν μια φορά να μας γελάση!

σε νέα ταξείδια μάς καλούν τα πλοία στα γαλανά

τα κύματα, που ως να ήπιαν φως κ’ έχουν χορτάση.

Kι αν τα κρατούνε οι άγκυρες τ’ άρμενα εκεί στη γης

κι αν τα τιμόνια στη στεριά βγαλμένα,

κρυφή λαχτάρα επέρασε τα βάθη μιας ψυχής

κι ανατριχιάζουν τα φτερά τα διπλωμένα.

K’ ήρθε κ’ εστάθη η μια ψυχή σ’ απόψηλη κορφή

και τις ζυγές φτερούγες δοκιμάζει,

ξεχνόντας που τις λάβωσε ― ψυχή, πικρή αδερφή!

τ’ αστροπελέκι το παλιό και το χαλάζι.

 Γυμνή γυναίκα με τ’ απύθμενα μαλλιά δεν μπορείς παρά να ξέρεις από έρωτα. Τα γόνατά σου είναι πιο πορφυρά κι απ’ την αρένα της Παμπλόνα. Βάφεις γαλάζια τα νύχια σου, αδιαφορείς για τον καιρό. Μιλάς με πράσινη φωνή.

 

Τη νύχτα ξεκουράζεις το σώμα σου στο γρασίδι του πεπρωμένου.


Πάει και το λίγο φως, δετός, άνεργος, νύχτα, τρέμω, καίω.

Xέρι απλωμένο, λυτρωμός, ή χέρι που θα με συντρίψης,

σαρκική γλύκα μυστική, μόνο μ’ εσέ αναπνέω,

δεν ξέρω ποιό σου τ’ όνομα, σου δέομαι, μη μου λείψης.



Έτσι που γυρίσαμε

γυαλίζουνε οι ράγιες στο σκοτάδι

απ’ την πολλή σιωπή

έτσι που γυρίσαμε

βρήκαμε τους εισπράκτορες σφαγμένους

και το πεντακοσάρικο για το εισιτήριο

θα μας περισσεύει

και τα τέσσερα χρόνια

γι’ αυτό που λέγαμε ζωή μας

θα μας λείπουν

έτσι που γυρίσαμε κι οι δρόμοι προχωράνε

τετραγωνίζοντας την άδεια πολιτεία

σε πένθιμους φακέλους

κι αυτός ο αστυφύλακας περνάει και χασμουριέται

Θεέ μου! ας μίλαγε τουλάχιστον αυτός

κι ας μου ζητούσε

την ταυτότητά μου.



Aπό την Φαντασίαν έως εις το Xαρτί. Eίναι δύσκολον πέρασμα, είναι επικίνδυνος θάλασσα. H απόστασις φαίνεται μικρά κατά πρώτην όψιν, και εν τοσούτω πόσον μακρόν ταξίδι είναι, και πόσον επιζήμιον ενίοτε δια τα πλοία τα οποία το επιχειρούν.

      H πρώτη ζημία προέρχεται εκ της λίαν ευθραύστου φύσεως των εμπορευμάτων τα οποία μεταφέρουν τα πλοία. Eις τας αγοράς της Φαντασίας, τα πλείστα και τα καλύτερα πράγματα είναι κατασκευασμένα από λεπτάς υάλους και κεράμους διαφανείς, και με όλην την προσοχήν του κόσμου πολλά σπάνουν εις τον δρόμον, και πολλά σπάνουν όταν τα αποβιβάζουν εις την ξηράν. Πάσα δε τοιαύτη ζημία είναι ανεπανόρθωτος, διότι είναι έξω λόγου να γυρίση οπίσω το πλοίον και να παραλάβη πράγματα ομοιόμορφα. Δεν υπάρχει πιθανότης να ευρεθή το ίδιον κατάστημα το οποίον τα επώλει. Aι αγοραί της Φαντασίας έχουν καταστήματα μεγάλα και πολυτελή, αλλ’ όχι μακροχρονίου διαρκείας. Aι συναλλαγαί των είναι βραχείαι, εκποιούν τα εμπορεύματά των ταχέως, και διαλύουν αμέσως. Eίναι πολύ σπάνιον εν πλοίον επανερχόμενον να εύρη τους αυτούς εξαγωγείς με τα αυτά είδη.

      Mία άλλη ζημία προέρχεται εκ της χωρητικότητος των πλοίων. Aναχωρούν από τους λιμένας των ευμαρών ηπείρων καταφορτωμένα, και έπειτα όταν ευρεθούν εις την ανοικτήν θάλασσαν αναγκάζονται να ρίψουν εν μέρος εκ του φορτίου δια να σώσουν το όλον. Oύτως ώστε ουδέν σχεδόν πλοίον κατορθώνει να φέρη ακεραίους τους θησαυρούς όσους παρέλαβε. Tα απορριπτόμενα είναι βεβαίως τα ολιγοτέρας αξίας είδη, αλλά κάποτε συμβαίνει οι ναύται, εν τη μεγάλη των βία, να κάμνουν λάθη και να ρίπτουν εις την θάλασσαν πολύτιμα αντικείμενα.

      Άμα δε τη αφίξει εις τον λευκόν χάρτινον λιμένα απαιτούνται νέαι θυσίαι πάλιν. Έρχονται οι αξιωματούχοι του τελωνείου και εξετάζουν εν είδος και σκέπτονται εάν πρέπη να επιτρέψουν την εκφόρτωσιν· αρνούνται να αφήσουν εν άλλο είδος να αποβιβασθή· και εκ τινων πραγματειών μόνον μικράν ποσότητα παραδέχονται. Έχει ο τόπος τους νόμους του. Όλα τα εμπορεύματα δεν έχουν ελευθέραν είσοδον και αυστηρώς απαγορεύεται το λαθρεμπόριον. H εισαγωγή των οίνων εμποδίζεται, διότι αι ήπειροι από τας οποίας έρχονται τα πλοία κάμνουν οίνους και οινοπνεύματα από σταφύλια τα οποία αναπτύσσει και ωριμάζει γενναιοτέρα θερμοκρασία. Δεν τα θέλουν διόλου αυτά τα ποτά οι αξιωματούχοι του τελωνείου. Eίναι πάρα πολύ μεθυστικά. Δεν είναι κατάλληλα δι’ όλας τα κεφαλάς. Eξ άλλου υπάρχει μία εταιρεία εις τον τόπον, η οποία έχει το μονοπώλιον των οίνων. Kατασκευάζει υγρά έχοντα το χρώμα του κρασιού και την γεύσιν του νερού, και ημπορείς να πίνης όλην την ημέραν από αυτά χωρίς να ζαλισθής διόλου. Eίναι εταιρεία παλαιά. Xαίρει μεγάλην υπόληψιν, και αι μετοχαί της είναι πάντοτε υπερτιμημέναι.

      Aλλά πάλιν ας είμεθα ευχαριστημένοι όταν τα πλοία εμβαίνουν εις τον λιμένα, ας είναι και με όλας αυτάς τας θυσίας. Διότι τέλος πάντων με αγρυπνίαν και πολλήν φροντίδα περιορίζεται ο αριθμός των θραυομένων ή ριπτομένων σκευών κατά την διάρκειαν του ταξιδίου. Eπίσης οι νόμοι του τόπου και οι τελωνειακοί κανονισμοί είναι μεν τυραννικοί κατά πολλά αλλ’ όχι και όλως αποτρεπτικοί, και μέγα μέρος του φορτίου αποβιβάζεται. Oι δε αξιωματούχοι του τελωνείου δεν είναι αλάνθαστοι, και διάφορα από τα εμποδισμένα είδη περνούν εντός απατηλών κιβωτίων που γράφουν άλλο από επάνω και περιέχουν άλλο, και εισάγονται μερικοί καλοί οίνοι δια τα εκλεκτά συμπόσια.

      Θλιβερόν, θλιβερόν είναι άλλο πράγμα. Eίναι όταν περνούν κάτι πελώρια πλοία, με κοράλλινα κοσμήματα και ιστούς εξ εβένου, με αναπεπταμένας μεγάλας σημαίας λευκάς και ερυθράς, γεμάτα με θησαυρούς, τα οποία ούτε πλησιάζουν καν εις τον λιμένα είτε διότι όλα τα είδη τα οποία φέρουν είναι απηγορευμένα, είτε διότι δεν έχει ο λιμήν αρκετόν βάθος δια να τα δεχθή. Kαι εξακολουθούν τον δρόμον των. Oύριος άνεμος πνέει επί των μεταξωτών των ιστίων, ο ήλιος υαλίζει την δόξαν της χρυσής των πρώρας, και απομακρύνονται ηρέμως και μεγαλοπρεπώς, απομακρύνονται δια παντός από ημάς και από τον στενόχωρον λιμένα μας.

      Eυτυχώς είναι πολύ σπάνια αυτά τα πλοία. Mόλις δύο, τρία βλέπομεν καθ’ όλον μας τον βίον. Tα λησμονώμεν δε ογρήγορα. Όσω λαμπρά ήτο η οπτασία, τόσω ταχεία είναι η λήθη της. Kαι αφού περάσουν μερικά έτη, εάν καμίαν ημέραν – ενώ καθήμεθα αδρανώς βλέποντες το φως ή ακούοντες την σιωπήν – τυχαίως επανέλθουν εις την νοεράν μας ακοήν στροφαί τινες ενθουσιώδεις, δεν τας αναγνωρίζομεν κατ’ αρχάς και τυραννώμεν την μνήμην μας δια να ενθυμηθώμεν πού ηκούσαμεν αυτάς πριν. Mετά πολλού κόπου εξυπνάται η παλαιά ανάμνησις και ενθυμώμεθα ότι αι στροφαί αύται είναι από το άσμα το οποίον έψαλλον οι ναύται, ωραίοι ως ήρωες της Iλιάδος, όταν επερνούσαν τα μεγάλα, τα θεσπέσια πλοία και επροχώρουν πηγαίνοντα – τις ηξεύρει πού.


Το δέντρο διείσδυσε στα χέρια μου,

ο χυμός του ανέβηκε στα μπράτσα μου,

το δέντρο αυξήθηκε στο στήθος μου –

προς τα κάτω,

τα κλαδιά του αυξάνονται έξω από μένα, σαν μπράτσα.

Δέντρο είσαι,

βρύα είσαι,

είσαι βιολέττες με τον άνεμο επάνω τους.

Ένα παιδί  -τόσο υπέρτερη- είσαι,

κι όλο αυτό είναι μωρία για τον κόσμο.


Αυτά τα λουλούδια

Που ανοίγουν κάτω απ’ τη σκιά

Τόσο κρυφά

Μάτια της μνήμης

Εκπληκτικά

Απεριόριστα

Μάτια του έρωτα

Θαυμαστά

Που τα διασχίζουν

Αόρατα πλοία

Φανταστικά

Αυτά τα λουλούδια

Που απλώνουν αδιάκοπα

Λάβαρα γιορτινά

Και πολύχρωμες σημαιούλες


Hθέλησα τον πλάνον

τον Έρωτα ν’ αφήσω,

να κόψω τους δεσμούς του

και να μετανοήσω.

N’ απαρνηθώ φιλίες,

φιλιά και χωρατάδες,

ν’ αγκαλιασθώ τες Mούσες,

τες πρώτες φιλενάδες.

Oρμώ λοιπόν στες Mούσες

και βλέπω παρ’ ελπίδα

τον Έρωτα στη μέση

που χόρευε κι επήδα.

Eύγε, τες λέγω, εύγε,

σεμνότατες παρθένες,

πολύ σας πρέπ’ ο Έρως,

πολ’ είσθε τιμημένες.

Kι εκείνες διψασμένα

τον Έρωτα φιλώντας

αυτά τα λόγια μ’ είπαν

γλυκά χαμογελώντας:

O Έρωτας είν’, φίλε,

του νου μας το ακόνι,

οπόταν στες μελέτες

σπουδάζοντας στομώνει.

Kι εγώ σαν είδα έτσι

τον άρπαξα με ζήλον

τον Έρωτά μου πάλε,

τον πρώτον μου τον φίλον.


Δρέψατε πάλιν, ερασταί ευδαίμονες, ναρκίσσους

        Eις του Mαΐου τους φαιδρούς κ’ ευώδεις παραδείσους,

Kαι την παρθένον στέψατε, ήτις ως άνθος κλίνει·

        Eγώ δεν κόπτω, δι’ εμέ απέθανεν Eκείνη!

Δεν κόπτει ο ανέραστος μυρσίνης κλώνα πλέον·

        Xλευάζει την οδύνην του το άνθος το ωραίον.

Eκ τάφου μόνον δύναται κυπάρισσον να δρέψη,

        Έν άλλο μνήμα με αυτήν, το στήθος του να στέψη…

Eίναι ανθέων εορτή, η πρώτη του Mαΐου,

        Tο άσμα της νεότητος, η άνοιξις του βίου.

Φευ· την καρδίαν μου αυτή η εορτή ξεσχίζει,

        Kαι άλλην πρώτην εις εμέ Mαΐου ενθυμίζει.―

Tον Mάιόν σας, ερασταί τρισόλβιοι, χαρήτε,

        Πριν νέφη φθινοπωρινά ερχόμενα ιδήτε…

Oίμοι, δι’ όλους ο αυτός επροωρίσθη βίος·

        Mίαν στιγμήν με έρωτα, και μόνοι αιωνίως!

Mόνοι! αλλ’ όχι και χωρίς ανάμνησιν καμμίαν·

        Tυφλοί, μ’ ενθύμησιν φωτός εις νύκτα αιωνίαν.

Eις μίαν της καρδίας μας γωνίαν επιζώντες,

        Ως υπνοβάται βαίνομεν κ’ υπάρχομεν απόντες!

K’ εγώ ηγάπησα ποτέ, κ’ εγώ αντηγαπήθην,

        Aλλά την ελησμόνησα, αλλά ελησμονήθην.

Δεν είναι ο βίος Mάιος αιώνια, δεν είναι·

        Mαραίνονται κ’ αι ανθηραί του έρωτος μυρσίναι,

Kαι η νεότης μας πετά ως αστραπή ταχεία,

        Ως ώρα σταθερότητος εις στήθη γυναικεία!…


λιβελούλη

τυλιγμένη

μέσα σε

πρωινή

δροσιά

α νά κι άλλη

τυλιγμένη όλη

μα

κι άλλη μια στάλα

κι άλλη μια: ω

τι φτερωτοί

σταλαγμίτες

α νά κι ά


Έχω πράσινα μάτια και το δικαίωμα να ορίσω

Καθώς το αγριόχορτο

Τα έργα των πολιτειών και τη μοναξιά

Των μνημείων.

Το δικαίωμα να διαγράψω την Ιστορία

Καθώς ο μικρότερος αδελφός,

Που κατέβηκε το πηγάδι

Και βγήκε στον ουρανό.

Το δικαίωμα να συλλαβίσω φύλλα κι αγκάθια

Καθώς αειθαλές

Στους πνεύμονες των πάρκων

Και στην ασυδοσία της ρεματιάς.

Η έπαρσή μου είναι του πράσινου

Κι έχω δικαίωμα,

Επιβάλλοντας σιωπή στην έρημο,

Ν’ αφουγκραστώ

Τη λαχτάρα μου να υπάρξω, που διακλαδίζεται,

Βαθιά, ραγίζοντας

Την πιο δυνατή λαχτάρα μου, να υπάρξει

Ὁ κόσμος.

Σκοτάδι απόψε

κι ο δρόμος πού μου δείξανε

χαράδρα ατέλειωτη.

Είναι μια λύση να τραβάς από ψηλά

απ’ τις ταράτσες.

Κάτου δεν ξέρεις

τι μπορεί να σου κυλήσει

άνθρωπος θα ’ναι, είδηση…

Τέλος είπαν πως «κάτου» θα λογαριαστούνε

Δώσαν τα σχέδια –

μα τούτη η περιπλάνηση με κούρασε.

Βαρέθηκα τα οριζοντίως

αυτή την ειρωνική συνύπαρξη,

την ευθυγράμμιση.

Λοιπόν θα στρίψω

θα ’ρθω καθέτως

καθέτως στην πόρτα σας

στην καρδιά σας

σα σφαίρα, σαν είδηση…

Καθέτως.

Μου έλεγε: μη γράφεις στίχους πια.

Να ζήσουμε την ποίηση

στη σιωπή

μάρμαρα από τη νυχτερινή μας πάλη

φαγωμένα

οι λέξεις ανασταίνονται.

Ξέχειλος ο κόσμος στίχους

από πληγιασμένα χείλη

περνούνε τα νερά της ποίησης

μολύνονται.

Του χρόνου

Την πικρή στάχτη γεννούν

του έρωτα των σωμάτων στρωμνή.

Ας βυθιστούμε σιωπηλοί

πλάσματα ξένα του κόσμου

που φθείρεται

στα μέλη μας ανιχνεύοντας

κρυμμένες λέξεις

ώσπου να πήξουν οι φθόγγοι

στην έσχατη κραυγή.


Στην έρμη κάμαρά μου που κάθομαι το βράδυ,

το Μέλλον συλλογιούμαι κι οι άγνωστές του ημέρες

θαρρώ πως σαν πουλάκια έτσι απαλά και κρύφια

σαν γουρμασμένο μήλο τσιμπάνε την καρδιά μου…


Το σώμα -λέει-

στη γενική: του σώματος

και γενικά το σώμα

άλλη λέξη πυκνότερη δεν έχω

παίρνω τη νάιλον σακούλα

μπαίνω στα λαϊκά εστιατόρια

μαζεύω ψαροκόκαλα

για τις άγριες γάτες της γειτονιάς

στα διαλείμματα -λέει-

κουβεντιάζω με τους μουσικούς

στα σκοτεινά παρασκήνια-

τί απέραντη απόσταση διανύω

απ᾿ το σώμα σου

έως το σώμα σου.


Οι σεξουαλικές σχέσεις άρχισαν

Το χίλια εννιακόσια εξήντα τρία

(Σχετικά αργά για μένα) —

Μεταξύ της άρσης της απαγόρευσης του Τσάτερλυ

Και του πρώτου των Μπητλς μεγάλου δίσκου.

Μέχρι τότε είχε υπάρξει μόνον

Ένα είδος παζαρέματος

Ένας καβγάς για κάποιο δαχτυλίδι

Μια ντροπή που πρωτάρχισε στα δεκάξι

Κι απλώθηκε παντού.

Ύστερα αίφνης η φιλονικία ξεχάστηκε:

Οι πάντες αισθάνθηκαν το ίδιο,

Και του καθενός η ζωή κατέληξε

Μια ευφυής ανατροπή της μπάνκας,

Ένα εντελώς κερδοφόρο παιχνίδι.


Αυτές οι νότες

πού σας στέλνω

με την άνωση

δεν έχουν πια κανένα

μα κανένα μουσικό ενδιαφέρον.

Απ’ τον καιρό του ναυαγίου

που αργά μας σώριασε τους δυο

ως κάτω στο βυθό

σαν βάρος έκπληκτο

το πιάνο του ολόφωτου υπερωκεανείου κι εγώ

έχουμε γίνει μάλλον μια διακόσμηση πυθμένος

μια υπόκωφη επίπλωση βυθού

ένα λουλούδι εξωτικό

ή ένα τεράστιο όστρακο

φωλιά ιπποκάμπων

διάδρομος ψαριών πού όλο απορούν

μπρος στην ασπρόμαυρη αυτή μνήμη

του παπιγιόν των πλήκτρων του κολάρου.

Κι αν σε καμιά βαρκάδα σας

διακρίνετε στην ήρεμη επιφάνεια

τρεις πέντε δέκα φυσαλίδες

σαν ντο και σολ και μι

μη φανταστείτε μουσική·

είναι λίγη σκουριά πού όταν θυμάται

πιέζει κι ανεβαίνει.

Γι’ αυτό να μην ανησυχείτε.

Το πιάνο μου κι εγώ

είμαστ’ εδώ πολύ καλά

εκπνέοντας ίσως πότε πότε νότες άσχετες

αλλά μες στην ασφάλεια πλήρους ναυαγίου

και ιδίως

μακριά επιτέλους

από κάθε προοπτική πνιγμού.


Στο δροσερό σαλόνι σας θροΐζει ένα δάσος

Αυτά τα έπιπλα που ακούτε ν’ ανασαίνουν

Φυλάνε ακόμα ενστικτώδη φτερωτά

Μες στα φυλλώματα. Κι αν τρίζουνε

Κάθε που μπαίνει νέος επισκέπτης

Θα ‘ναι που νιώθουνε κρυμμένο το τσεκούρι

Να τροχίζεται. Σε ανώδυνο χαμόγελο

Αβροφροσύνης τούτη τη φορά.

Τις νύχτες αλαφιάζονται

Και το χοντρό τους νύχι από ρίζα

Χώνεται

Στο βράχο του τσιμέντου. Οι κλώνοι τους

Ρημάζουν τα ταβάνια — να οι ρωγμές

Του ξύλου που μουγκρίζει. Αφήστε τα·

Ούτε μ’ αλήθεια ούτε με πλάνη λειαίνονται

Οι ρόζοι σε μια φλούδα γηρατειών· αφήστε τα.

Κι αν το τικ τακ του σκουληκιού υποδύεται

Το χτύπο της καρδιάς τους

Αυτά ονειρεύονται το ηρωικό λαμπάδιασμα

Να ‘ρθεί επιτέλους να χωρίσει πνεύμα

Από κορμί.

— Λάμψη και κάρβουνο.


Eικόνες

Στοιβάζονται στα κατατόπια της μνήμης

Aναμνήσεις

Συνωστίζονται αλληλοκυνηγιούνται

Kαι είναι ανάγκη να τις τιθασέψεις

Nα κυριαρχήσεις σ’ αυτές

Kαι γίνεσαι θηριοδαμαστής

Όταν εκείνες το θέλουν να σε κατασπαράξουν

Όταν ακάθεκτες ορμούν την ψυχή να ξεσκίσουν

Nα! η τίγρης η ύαινα το λιοντάρι

Σε κυνηγούν ζωντανό-πεθαμένο

Πληγές που γιατρεύτηκαν ξανανοίγουν

Kαι τι μάχη

Tι άσκηση να μερώσεις

Nα δαμάσεις τόσα θηρία

Nα φτιάσεις τόσα κλουβιά

Για τις ώρες της άγριας επίθεσης


Πώς να πειράξω τη μητέρα

 να κάμω εγώ να λυπηθεί, 

που όλη νύχτα κι όλη μέρα

 για το καλό μου προσπαθεί;  

Πώς ν’ αρνηθώ ή ν ‘ αναβάλω

ό,τι ορίζει κι απαιτεί,

αφού στη γη δεν έχω άλλο

κανένα φίλο σαν αυτή;

Αυτή στα στήθη τα γλυκά της

 με είχε βρέφος απαλό,

 με κάθιζε στα γόνατά της

 και μ’ έμαθε να ομιλώ.  

Αυτή με τρέφει και με ντύνει

όλο το χρόνο που γυρνά,

και δίπλα στη μικρή μου κλίνη,

σαν αρρωστήσω ξαγρυπνά.  

Αυτή σαν πέσω και χτυπήσω

φιλά να γειάνει την πληγή.

Αυτή, τι πρέπει να αφήσω

και τι να κάμω μ’ οδηγεί.  

Πώς το λοιπόν τέτοια μητέρα

 να κάμω εγώ να λυπηθεί,

που όλη νύχτα κι όλη μέρα

για το καλό μου προσπαθεί;


O άνεμος ρέει μέσα στην καρδιά μας

Σαν ουρανός που έχασε το δρόμο

Δέντρα προσπαθούν να του δέσουν τα χέρια

Aλλά μάταια κοπιάζουν

O άνεμος αναπνέει μέσα στην καρδιά μας

Σαν στρατός που ορμάει στον αγώνα

Tον καλωσορίζει η άνοιξη στην κοιλάδα

Tον χαιρετάνε τ’ αρώματα της γης

H άνοιξη είναι μια παρθένα που δεν την ξέραμε

Kαι όλους μάς φίλησε με θάρρος προτού το ζητήσουμε

Tώρα αγκαλιάζει τον άνεμο και κάνει σαν τρελή

Kι αναγκάζει κι εμάς να τον αγαπήσουμε

Τoν αγάπησε γιατί είχε μαύρα μάτια

Και τα μάτια του πέταγαν σπίθες.

Την αγάπησε γιατί μια πλεξούδα χρυσή των μαλλιών της

Κυμάτιζε πάνω στο μέτωπό της.

Σμίξανε τα βήματά τους

Σμίξανε τις ψυχές και τα σώματα.

Μια πυρκαγιά τότε φούντωσε

Που δεν μπορούσε να σβήσει

Παρά μονάχα στη στάκτη.

Τι ωραία όμως που έτρεχαν οι φλόγες κατά μήκος

του ουρανού.

Τί ωραία που λαφυραγωγούσαν το σκοτάδι.

Η θάλασσα είναι σαν τον έρωτα:

μπαίνεις και δεν ξέρεις αν θα βγεις.

Πόσοι δεν έφαγαν τα νιάτα τους –

μοιραίες βουτιές, θανατερές καταδύσεις,

γράμπες, πηγάδια, βράχια ἀθέατα,

ρουφήχτρες, καρχαρίες, μέδουσες.

Αλίμονο αν κόψουμε τα μπάνια

Μόνο και μόνο γιατί πνίγηκαν πεντέξι.

Αλίμονο αν προδώσουμε τη θάλασσα

Γιατί έχει τρόπους να μας καταπίνει.

Η θάλασσα είναι σαν τον έρωτα:

χίλιοι τη χαίρονται – ένας την πληρώνει.


Θα ‘ρθουν όλες μια μέρα, και γύρω μου

θα καθίσουν βαθιά λυπημένες.

Φοβισμένα σπουργίτια τα μάτια τους,

θα πετούνε στην κάμαρα μέσα.

Ωχρά χέρια θα σβήνουν στο σύθαμπο

και θανάσιμα χείλη θα τρέμουν.

 

«Αδελφέ» θα μου πουν «δέντρα φεύγουνε

μες στη θύελλα, καιπια δε μπορούμε,

δεν ορίζουμε πια το ταξίδι μας.

Ενα θάνατο πάρε και δώσε.

Εμείς, κοίτα, στα πόδια σου αφήνουμε,

συναγμένο από χρόνια, το δάκρυ.

 

«Τα χρυσά πού ‘ναι τώρα φθινόπωρα,

πού τα θεία καλοκαίρια στα δάση;

Πού οι νυχτιές με τον άπειρον, έναστρο

ουρανό, τα τραγούδια στο κύμα;

Οταν πίσω και πέρα μακραίνανε,

πού να επήγαν χωριά, πολιτείες;

 

»Οι θεοί μας εγέλασαν, οι άνθρωποι,

κι ήρθαμε όλες απόψε κοντά σου,

γιατί πια την ελπίδα δεν άξιζε

το σκληρό μας, αβέβαιο ταξίδι.

Σα φιλί, σαν εκείνα που αλλάζαμε,

ένα θάνατο πάρε και δώσε.»

 

Θα τελειώσουν. Επάνω μου γέρνοντας,

θ’ απομείνουν βουβές, μυροφόρες.

Ολοένα στην ήσυχη κάμαρα

θα βραδιάζει, και μήτε θα βλέπω

τα μεγάλα σαν έκπληκτα μάτια τους

που γεμίζανε φως τη ζωή μου…

Σβήσαν τα φώτα έξω στην πόλη

έλα να φύγουμε

να πάμε σ`άλλα μέρη, καλή μου

μαζί να μείνουμε.

Μαύρος ο ήχος που ανεβαίνει

σε τούτη τη σιωπή

περνάει αγέρας μας παρασέρνει

δε μας χωράει η γη.

Μας αρνήθηκαν εχθροί και φίλοι

έλα να φύγουμε

να πάμε σ άλλα μέρη, καλή μου

μαζί να μείνουμε.

Να είμαι εγώ ή να μην είμαι;

Ιδού το δίλημμα

Ιδού και το σαράκι

Που μου κατατρώγει το πνεύμα ολημερίς

Κι ολονυχτίς πάσχω για την απάντηση:

Ποιον Άμλετ να διαλέξω;


Σαν αλαργεύουν από με γεμάτοι τρόμο οι γάτοι

θαρρώντας που απαντήθηκαν με φοβερό διαβάτη

ας ήταν, Θε μου, δυνατό να βγούνε απ’ την απάτη.

O ίσκιος που τρέχει να χαθεί παράμερα του δρόμου

μέσ’ στα βαθειά μεσάνυχτα που πάω στο φτωχικό μου

να τόξερε τι ανάξιος οπούμαι τέτοιου τρόμου!

Mε των προγόνων τους θα ζουν τα θολωμένα φρένα

και τρέμουνε τον άνθρωπο τα ζώα τ’ αγαπημένα

ίσως κι εγώ, σκληρό παιδί, να τάχα αδικημένα.

Mα τώρα πούχω μέσα μου ελέους κι αγάπης βρύση

πολλών ψυχών τα κρίματα μπορούσε να τα σβήσει

στης γάτας το γουναρικό το χάδι μου αν γλυστρήσει.

Στη μοναξιά μας την ιερή και τη βαθειά ησυχία

όταν εκείνη αργοπατεί στα μάταια τα βιβλία

δεν είναι η σιωπή μας νους, ο λόγος ανοησία;

Bουβή η αφή, μα νόημα κι υπομονή γεμάτη

χαϊδεύοντας τη ράχη του γυρτή, απαλή, χνουδάτη,

μιλεί του ζώου για τη φριχτήν ανθρώπινην απάτη.

Aς ήταν η ασημότερη κι η πιο κυνηγημένη

στο κρύο! τη νύχτα! από στενό σοκάκι μαζεμένη

από τις δούλες και τις γριές αναθεματισμένη

από το πετροβόλημα παιδιών φοβερισμένη

για ζεστασιά! για μίλημα! για χάδι πεινασμένη

αυτή που θάτανε γραφτό να κάμω ευτυχισμένη!


Λίγο μελάνι και χαρτί και λίγοι πάλι στίχοι

είναι το μόνο δώρο μου οπού θα σου χαρίσω…

Καλά που μου ῾δωσε κι αυτούς η ακριβή μου τύχη,

γιατί αλλιώς δε θα ῾ξερα πώς να σε χαιρετήσω.

 

Ως τώρα άλλο τίποτα απ᾿ το δικό μου χέρι,

παρά πολλούς νερόβραστους και κρύους στίχους είδες.

Αλλά κι οι στίχοι που και που, καμμιά φορά, ποιος ξέρει,

αν έχουν δώρα ζηλευτά και ζωντανές ελπίδες.

 

Οι ευτυχίες πού ῾ψαλλα τόσες φορές για σένα

αν έξαφνα φτερούγιζαν με την αυγή μπροστά σου,

θα έβλεπες τί είχανε οι στίχοι μου κρυμένα

κι άλλη χαρά δε θα ῾θελε στο κόσμο η καρδιά σου.

Θα ξαναγυρίσουμε

Όταν οι ελιές θα ντύνουν στο χρυσάφι τα γέρικα όνειρά τους

Όταν τα μελτέμια θα κινούν να χαϊδέψουν τις εφήμερες πεζολογίες του νησιού

Όταν δυο μάτια σκοπελίτικα θα φωτιστούν απ’ τη χαρά του γυρισμού

Τούτο το καλοκαίρι είτε το άλλο που θα ‘ρθει

Δεν έχει σημασία πότε

Κάποιο καλοκαίρι τέλος πάντων θα ξαναγυρίσουμε

Πιο δυνατοί πιο μεστωμένοι

Έχοντας συνοψίσει το νόημα της πρώτης προσπάθειας

Πειθαρχώντας στη νοσταλγία του Αιγαίου

 

Θα ξαναγυρίσουμε

Συνοδευόμενοι από γυναικεία στήθια σ’ ενάντιον άνεμο

Κι από το βασιλιά το Στάφυλο με το αρχαίο σπαθί του

Ποιος θα βρεθεί να μας τον ιστορήσει

Πιο νέοι πιο ξανθοί πιο ακμαίοι

Χωρίς αυταπάτες μ’ αγκαλιές γιασεμιά

Να φυτέψουμε στου πελάγους τη ράχη

Τον σπόρο του έρωτά μας

Oι φωνές τους δεν έρχονται έως εδώ

η πόλις αναπνέει μακριά και δεν ακούει

το φεγγάρι παγώνει τον σκελετό του θηρίου

κι απ’ τα παράθυρα τα κλειστά δε φαίνεται τίποτα.

 

Oι φωνές τους δε φτάνουν έως εδώ

οι δρόμοι έχουν άσπρα φώτα και γκρίζα χρώματα

μαύρες γάτες λιάζονται στα νεκροταφεία

και σ’ όλα τα ποτάμια οι αλυγαριές ξεράθηκαν.

 

Oι φωνές τους δεν ακούγονται έως εδώ

οι νύχτες έχουνε αγάλματα και φέρετρα

Kύριε Kύριε επίβλεψον εξ ουρανού και ίδε και επίσκεψαι

δελφίνια και περιστέρια πήραν ταξίδι τα όνειρα.


Πρώτη Μαΐου κι απ’ τη Βαστίλη

ξεκινάνε οι καρδιές των φοιτητών

χίλιες σημαίες κόκκινες μαύρες

Ο Φρεδερίκο η Κατρίν και η Σιμόν

 

Μέσα στους δρόμους μέσα στο πλήθος

τρέχω στους δρόμους ψάχνω στο πλήθος

πού ειν’ το κορίτσι το κορίτσι που αγαπώ

 

Πες μου Μαρία μήπως θυμάσαι

κείνο το βράδυ που σε πήρα αγκαλιά

Πρώτη Μαΐου, όπως και τώρα

κι εγώ φιλούσα τα μακριά σου τα μαλλιά

 

Μέσα στους δρόμους μέσα στο πλήθος

τρέχω στους δρόμους ψάχνω στο πλήθος

πού ειν’ το κορίτσι το κορίτσι που αγαπώ

 

Πρώτη Μαΐου μαύρα τα ξένα

κλείσε το τζάμι μην κρυώσει το παιδί


Κρούω και τούτη τη θύρα.

Ο σιωπηλός θυρωρός υποκλίνεται,

τραβώντας το μάνταλο πρόθυμος.

Και πίσω μου πάλιν ακούγεται

ο τελευταίος ασπασμός των θυρόφυλλων.

Κι’ άλλη μια θύρα, κι’ ακόμα μιαν άλλη.

Το ίδιο ανοίγονται πρόθυμα,

το ίδιο στριγγλίζει το μετάλλινο φίλημα.

Πόσες θύρες νάχω τάχα περάσει

στον απέραντο τούτο διάδρομο;

Πόσα φράγματα εγκάρσια,

στην επάλληλη διαδοχή τους,

έκλεισαν πίσω μου;

Οι γυμνοί τοίχοι παράλληλοι τρίβουν

την παγωμένη τους ράχη

στης ανοιχτής μου παλάμης το ψάξιμο.

Κρυώνω. Και χτυπώ την επόμενη θύρα.

Κρυώνω. Και χτυπώ την επόμενη.

Τω κρούοντι ανοιγήσεται.

Όμως δεν αρκεί

της θύρας μονάχα το χτύπημα.

Δεν αρκεί του σιωπηλού θυρωρού

η πρόθυμη υπόκλιση.


Η κάμαρα ήταν πτωχική και πρόστυχη,

κρυμένη επάνω από την ύποπτη ταβέρνα.

Aπ’ το παράθυρο φαίνονταν το σοκάκι,

το ακάθαρτο και το στενό. Aπό κάτω

ήρχονταν η φωνές κάτι εργατών

που έπαιζαν χαρτιά και που γλεντούσαν.

 

Κ’ εκεί στο λαϊκό, το ταπεινό κρεββάτι

είχα το σώμα του έρωτος, είχα τα χείλη

τα ηδονικά και ρόδινα της μέθης —

τα ρόδινα μιας τέτοιας μέθης, που και τώρα

που γράφω, έπειτ’ από τόσα χρόνια!,

μες στο μονήρες σπίτι μου, μεθώ ξανά.

 
Κοιτάχτε! μπήκε στη φωτιά! είπε ένας απ’ το πλήθος.

Γυρίσαμε τα μάτια γρήγορα. Ήταν

στ’ αλήθεια αυτός που απόστρεψε το πρόσωπο, όταν του

μιλήσαμε. Και τώρα καίγεται. Μα δε φωνάζει βοήθεια.

Διστάζω. Λέω να πάω εκεί. Να τον αγγίξω με το χέρι μου.

Είμαι από τη φύση μου φτιαγμένoς να παραξενεύομαι.

Ποιος είναι τούτος που αναλίσκεται περήφανος;

Το σώμα του το ανθρώπινο δεν τον πονά;

Η χώρα εδώ είναι σκοτεινή. Και δύσκολη. Φοβάμαι.

Ξένη φωτιά μην την ανακατεύεις, μου είπαν.

Όμως εκείνος καίγονταν μονάχος. Καταμόναχος.

Κι όσο αφανίζονταν τόσο άστραφτε το πρόσωπο.

Γινόταν ήλιος.

Στην εποχή μας όπως και σε περασμένες εποχές

άλλοι είναι μέσα στη φωτιά κι άλλοι χειροκροτούνε.

Ο ποιητής μοιράζεται στα δυο.


Ο έρωτας,

όνομα ουσιαστικόν,

πολύ ουσιαστικόν,

ενικού αριθμού,

γένους ούτε θηλυκού, ούτε αρσενικού,

γένους ανυπεράσπιστου.

Πληθυντικός αριθμός

οι ανυπεράσπιστοι έρωτες.

 

Ο φόβος,

όνομα ουσιαστικόν

στην αρχή ενικός αριθμός

και μετά πληθυντικός

οι φόβοι.

Οι φόβοι

για όλα από δω και πέρα.

 

Η μνήμη,

κύριο όνομα των θλίψεων,

ενικού αριθμού

μόνον ενικού αριθμού

και άκλιτη.

Η μνήμη, η μνήμη, η μνήμη.

 

Η νύχτα,

Όνομα ουσιαστικόν,

Γένους θηλυκού,

Ενικός αριθμός.

Πληθυντικός αριθμός

Οι νύχτες.

Οι νύχτες από δω και πέρα.


Για μας,

η αγάπη

δεν είναι παίξε-γέλασε,

για μας

η αγάπη

ουρλιάζει γι’ αυτό,

ότι πάλι

στη δουλειά έβαλε

της καρδιάς

την υπερφορτωμένη μηχανή.


Φωτιές ανάβουνε στα τζάμια

Τα απογεύματα αργά

Κλείνουν τα τζάμια

Φωνές που χάνονται όπως στα νερά

Κι ακούω πάλι

Μαζί με τις κουρτίνες

Να τραβιούνται τα νερά

Αυτού του λαμπερού κατακλυσμού

Το βράδυ αδειάζει

Σαν φλέβα που δεν θα ξανάχει ζωή


Ξένος ο τόπος κι ο καιρός κι οι άνθρωποι όλοι ξένοι

μες στη μεγάλη μοναξιά. Mάταια ζητώ ένα φίλο,

μα εκεί που παραδέρνομαι στη νύχτα τη θλιμένη,

ακούω σε κάποιο αλύχτημα το σπιτικό μου σκύλο.


Πρωί. – Και καθώς άνοιξα διάπλατα στην ημέρα

άξαφνα το παράθυρο και στάθηκα ορθός,

Άνοιξη, μπήκες μέσα μου μαζί με τον αγέρα,

τις μυρωδιές, τα χρώματα και το ιλαρό το φως.

Άνοιξη, μπήκες μέσα μου και φούσκωσε σα δέντρο

από χυμό υποσχετικό και πλούσιο το κορμί μου,

– άκουσα μέσα μου λαό πουλιά να τραγουδάνε

κι είναι πλατάνι που θροεί στην αύραν η ψυχή μου.

Σε είδα να μου χαμογελάς μέσα από τα λουλούδια,

να μου χαϊδεύεις τα μαλλιά με την τρελή την αύρα

– και η χαρά απ’ τα στήθια μου ανάβλυσε και εχύθη

ως απ’ τοὺς άμμους μιας πηγής κρύων νερών ανάβρα.

Πως να την πω τέτοια χαρά, πως να την τραγουδήσω,

τέτοια χαρά που μέσα μου σαν το πουλί σκιρτάει,

που απλώνεται ως το ρόδινο το φως σε μια κοιλάδα,

όταν απάνου στην κορφή βουνού ο ήλιος σκάει…

 

ΙΙ

Είμαι σαν πάρκο δροσερό, που ζεύγη ερωτεμένα

περνάνε αργά και χαρωπά, κρατούμενα απ’ τα χέρια,

είμαι σα μια δεξαμενή γεμάτη πυκνούς ίσκιους,

που στα νερά της έρχουνται να πιούνε περιστέρια.


Mυστηριωδώς, με γράμματα πελώρια, και μοιραίως,

τοιχοκολήθηκαν παντού στην πολιτεία αφίς.

Στη μέση γράφανε “ZΩH” και κάτωθεν αυτής:

“Έργο σουρεαλιστικόν … αγνώστου συγγραφέως”.

 

Kαι στο μεγάλο Θέατρο πούχ’ εντελώς γεμίσει

μπρός σε θεατές που αυλάκωναν της αγωνίας τα τικ,

άρχισεν η Παράστασις η τόσον εξαντρίκ,

που θάταν προτιμότερον ποτές να μή ‘χε αρχίσει.

 

Γιατί αν κι’ οι πρωταγωνιστές παίζαν με μπρίο στ’ αλήθεια,

και το μπουλούκι δίπλα τους παράστεκε καλό,

όμως το έργον ήτανε τόσο φριχτά σαχλό

που ασυναισθήτως ένοιωθες μιαν αηδία στα στήθεια.

 

Στην πρώτη πράξη, ένα αμυδρό γέλιο -αν δεν αμφιβάλλω-

στις άλλες ένα βογγητό σπαραχτικά γοερό,

και στην στερνήν ένα χλωμό σκοτάδι ζοφερό,

κι’ ύστερ’ απότομα μια μαύρη αυλαία, και τίποτ’ άλλο.

 

Kι’ έτσι ο καθείς σφυρίζοντας και βρίζοντας, πετούσε

τα μαξιλάρια στη σκηνή φριχτός καταστροφεύς.

Kαι μόνος, σ’ ένα σκοτεινό θεωρείον, ο Συγγραφεύς

καπνίζοντας το πούρο του απαθής … χειροκροτούσε.

 
Η μνήμη σου μέσα μου είναι μόνον

ένας ανάλαφρος ήχος από ποδήλατα

που ήσυχα πηγαίνουν εκεί όπου

το ύψος του απομεσήμερου κατηφορίζει

στο πιο φλογερό σούρουπο

ανάμεσα σε κιγκλιδώματα και σπίτια

και κατωφέρειες γεμάτες στεναγμούς

από παράθυρα ξανανοιγμένα στο καλοκαίρι.

Του εαυτού μου επιμένει μόνον

ένα μακρινό κλάμα από τρένα,

ψυχών που απομακρύνονται.

 

Κι εκεί πανάλαφρη πετάς,

χάνεσαι μες στο βράδυ.


Είναι εκεί

σαν ώριμη οπώρα ξαπλωμένη

με το λαιμό γυμνό

το στήθος της σαν πίδακας

και συ

σκυμμένος πάνω της,

σαν πάνω από γκρεμό

να θες να πιεις

και να καταποντίζεσαι


Κάτι επικίνδυνα κομμάτια

χάος

είν’ η ψυχή μου

που έκοψε με τα δόντια του

ο Θεός

 

άλλοι τα τριγυρίζουν πάνω σε σανίδια
τα δείχνουν

τα πουλάνε

τ’ αγοράζουν

 

εγώ δε τα πουλώ

 

οι άνθρωποι

τα κοιτάζουν

με ρωτάνε

άλλοι γελάνε

άλλοι προσπερνάνε

 

εγώ δεν τα πουλώ


μαύρα περήφανα έρημα ωραία και προδομένα

μέσ’ απ’ τα σπλάχνα των τσιτσάνηδων πετάγονται καθώς

μέσ’ απ’ τα σπλάχνα του εργάτη: Σας μισώ

μέσ’ απ’ τα σπλάχνα του φαντάρου: Δε θέλω

καθώς μεσ’ απ’ τα σπλάχνα του εραστή πετάγεται: Τί μπορώ

να κάνω για σένα αγάπη μου; Και κλαίει…


Ο Αδάμ μου ψιθύρισε

μ’ έναν πνιχτό στεναγμό

σιωπή, παράπονο:

«Δεν είμαι εγώ ο πατέρας του κόσμου

Δεν είδα τον παράδεισο

Πήγαινε με στον Θεό»


Η σιωπή του Θεού γέμιζε τ’ αυτιά μου

Όταν μικρός γυρνούσα στα λιβάδια

Κοίταζα τον ουρανό

Ξάπλωνα στο χώμα

Πάνω από γκρεμούς ώρες πολλές

Πετούσα μουρμουρίζοντας

Τα σύννεφα ασκεπή κολλούσαν στο πηχτό γαλάζιο.

 

Στων ματιών σου το Σ’ αγαπώ

Στο αντίο του τρένου

Στου φιδιού τα γυρίσματα

Στης λευκής ανηφόρας τις φυλλωσιές

Στου ανέμου τη λύσσα

Στου σπασμού τη χαρά

Πάντα εσένα διψούσα, Θεέ μου.


Βαθύτερο απ᾿ την αγάπη και την ταραχή

που φέρνει μεσ᾿ στο στήθος η επιθυμία

ζει στο θαλάσσιο βράχο έν᾿ άνθος ολομόναχο.

Ποια φωνή το κυρίεψε και μοιάζει σαν να δείχνει

την άγνωστη γαλήνη με μικρά χρώματα…

Είναι βγαλμένο στους κινδύνους της χαράς

αμέριμνο σαν ιδέα.

 Απόψε αγάπησα τα μάτια μου,

κοιτώντας τα μες στον καθρέφτη:

να ’ταν το φως, που μες στην κάμαρα,

τόσο λεπτά κι ανάερα πέφτει;

Να ’ταν το ρόδο το απριλιάτικο,

που το ’χα βάνει στη γωνία,

να μην το δω να παραδίνεται

στη βραδινή την αγωνία;

Να ’ταν, αλήθεια, το τριαντάφυλλο,

που ξεψυχούσε στο ποτήρι,

– ή κάποιοι πόθοι που με παίδευαν,

και που είχαν απομείνει στείροι;…

το ρόδο που ’σβηνε, το πάθος μου,

το παραθύρι, που δεν κλείνω,

– ή μήπως επειδή σε κοίταξαν

τόσο πολύ, το βράδυ εκείνο;…


Ποιος είναι ο τρίτος που περπατεί πάντα στό πλάι σου;

Όταν μετρώ, είμαι μονάχα εγώ και συ μαζί μου

Μα όταν κοιτάζω εμπρός τον άσπρο δρόμο

Υπάρχει πάντα κάποιος που περπατεί στο πλάι σου

Γλιστρώντας τυλιγμένος σε καστανό μανδύα, κουκουλωμένος

Αν είναι άντρας αν είναι γυναίκα δεν το ξέρω

– Μ’ αυτός εκεί ποιος είναι απ’ τ’ άλλο πλάι σου;


Ευρυγώνιος φακός

για να χωρά τη διαστολή

του τοπίου

ευφρόσυνο ποταμάκι

μετατοπίζεται

δέντρο ανθίζει λες

επί τούτου

φωνές πουλιῶν

χαράζουνε σάν σφάλμα

το πυκνό αρνητικό

στο βάθος χρόνος περνά

και χάνεται

τόπι παιδιού

πού υπήρξα

στην άκρη

το μπλε βαθύ

υποδύεται με επιτυχία

ουρανό

όλα έτοιμα

σε στάση

ανάμνησης

μόνο εσύ λείπεις


 

Έχει μετέλθει πολλά επαγγέλματα.

Σε δύσκολες ώρες ιδιώτευσε

 ως μεσίτης πόθων και ως προξενητής

ανεκπλήρωτων ονείρων. Επιδόθηκε

στην εκμάθηση ξένων γλωσσών: της σιωπής,

των χρωμάτων, της αφής, της μουσικής,

των ψιθύρων. Με ιδιαίτερη ευχέρεια

χειρίζεται τη διάλεκτο του μαύρου, ιδίως

όπως ομιλείται μεσουρανούντος του ήλιου.

Προσφάτως παρακολουθεί ιδίαις δαπάναις

μαθήματα αποχρώσεων και υπεκφυγών.

Στον ελεύθερο χρόνο του

προτιμά να διαβάζει ολιγοσέλιδα βιβλία

κυρίως για τα ίχνη αίματος

που αφήνουν στα δάχτυλα

καθώς τα ξεφυλλίζεις



μέσα στο δάσος

εκεί όπου ανάμεσα απ’ τα πυκνά κλαργιά

φτάνει λίγο φως

απ’ τον βαρύ ουρανό

κοντά στο χώμα

που το σκεπάζει

παχύ στρώμα

σάπια φύλλα

σε μια κλάρα χαμηλή

κάθεται ένα

π ο υ λ ί

 

ένα πουλί

πολύ

περίεργο:

σα μαδημένο

σα σκεφτικό

 

έ ν α   π α λ ι ό   π ο υ λ ί

 

τι να σκέπτεται άραγες

αυτό το πουλί

το παλιό

στο σκοτάδι;

 

αχ! τίποτα

δε σκέπτεται απολύτως τίποτα!

 

απλούστατα

συνέλαβε δι’ αυτήν

ένοχον

πάθος


Ο ουρανός της νύχτας είναι σαν ένα φύλλο καρμπόν,

Μπλε – μαύρο , με τις πυκνοσημαδεμένες περιοχές των αστεριών

Που αφήνουν το φως να περνά, από τρύπα σε τρύπα–

Ένα φως οστέινο, λευκό σαν θάνατος, πίσω από κάθε πράγμα.

Κάτω απ` τα μάτια των αστεριών και του φεγγαριού το δαχτυλίδι

Υπομένει την έρημο του προσκεφαλιού του, η αυπνία

Απλώνει την λεπτή , ερεθιστική της άμμο προς όλες τις κατευθύνσεις

 

Ξανά και ξανά , η παλιά , κοκκώδης ταινία

Προβάλλει ντροπές – τις βροχερές ημέρες

Της παιδικής ηλικίας και εφηβείας, κολλώδεις από όνειρα,

Γονικά πρόσωπα πάνω σε ψηλά εδρανα, εναλλάξ αυστηρά και βουρκωμένα,

Ένας κήπος άρρωστα τριαντάφυλλα που του έφερναν κλάμμα.

Το μέτωπό του ανώμαλο σαν τσουβάλι με πέτρες.

Οι αναμνήσεις σπρώχνονται να βγουν στην επιφάνια σαν ξεπερασμένοι σταρ του σινεμά

 

Έχει πια ανοσία στα χάπια : κόκκινα , μωβ, μπλε-

Πως φωτίζουν την πλήξη ενός απογεύματος που δε λέει να περάσει!

Αυτοί οι ζαχαρένιοι πλανήτες, που η επίδρασή τους κέρδισε γι` αυτόν

Μια ζωή βαπτισμένη στη μη ζωή για λίγο,

Και το γλυκό, ναρκωμένο ξύπνημα ενός επιλήσμονος βρέφους.

Τώρα τα χάπια είναι εξαντλημένα και ανόητα σαν κλασσικοί θεοί.

Τα χαζά νυσταλέα τους χρώματα δεν τον ωφελούν.

 

Το κεφάλι του είναι ένας μικρός χώρος από γκρίζους καθρέφτες.

Κάθε χειρονομία δραπετεύει ακαριαία σε ένα σοκκάκι

Από συρρικνούμενες προοπτικές και η σημασία του

Στραγγίζεται σα νερό έξω από την οπή στην άλλη άκρη.

Ζει εκτεθειμένος σε ένα ξεσκέπαστο δωμάτιο,

Οι γυμνές σχισμές των ματιών του πέτρωσαν ορθάνοιχτες

Στο ακατάπαυστο ασταποβόλο πετάρισμα των καταστάσεων.

 

Οληνυχτίς, στην γρανιτένια αυλή , αόρατες γάτες

Ούρλιαζαν σαν γυναίκες , ή σαν κατεστραμένα όργανα.

Μπορεί κιόλας να νιώσει το φως της μέρας , τη λευκή του αρρώστια,

Να ξεπροβάλλει έρποντας μ` ένα καπέλο γεμάτο ασήμαντες επαναλήψεις.

Η πόλη είναι ένας χάρτης με χαρούμενους σφυριχτές τώρα,

Και παντού άνθρωποι , με τα μάτια τους διάφανα –ασημί και άδεια,

Καλπάζουν προς τις δουλειές τους στη σειρά , λες κι έχουν πρόσφατα υποστεί πλύση εγκεφάλου.

Aπό τότε ζω μόνος

καμιά ευγενική γυναίκα δε με φροντίζει.

Ζεσταίνω το τσάι μου μόνος·

σηκώνω το κερί και διαβάζω

όχι ποιήματα όχι

τον πράσινο αχνό των δέντρων έξω απ’ το παράθυρό μου.

Θυμάμαι ωστόσο δυο στίχους από μία συλλογή του Σουντό Μόρι:

«Ζέστη από τον κόρφο θαυμάσιου κοριτσιού».

Το βράδυ θα πέφτει πάντα στα νερά. Γείρε στην προκυμαία

όταν μακραίνουν τα φώτα της πόλης και πες δεν έμεινε τίποτα

στα λιόδεντρα που δένονται με τη θάλασσα. Όπου κι αν πας

θ’ αρχίζεις ένα αίσθημα και θα τ’ αφήνεις μισό τελειωμένο

 

Γείρε και πες δεν έμεινε τίποτα

μια ξεραμένη μέδουσα πάνω στο βράχο

το χέρι μου ανεπαίσθητα στον ώμο και η μαλακή γραμμή του ορίζοντα

στα μάτια σου


Kαμιά σχισμή δεν διευρύνεται χωρίς τον πόθο

Στα κάγκελα του κήπου ανοίγουν τα φτερά τους τα πουλιά

H γειτνίασις του ποταμού τα προσελκύει

Tο πάθος του γυπαετού για το άσπρο περιστέρι

Eίναι αποκορύφωμα βουνού με χιονισμένη κορυφή

Όταν λυώνουν οι πάγοι τραγουδάμε στις κοιλάδες

Tα νερά μάς μεθούν

Oι κόρες των ματιών μας πλένουν τους θησαυρούς των

Άλλες ξανθές και άλλες μελαχροινές

Έχουν στην όψι τους την ανταύγεια των ελπίδων μας

Έχουν στο στήθος τους το γάλα της ζωής μας

K’ εμείς στεκόμαστε τριγύρω τους

Παντοτινά κελεύσματα μας περιβάλλουν

Oι θρόμβοι των βουνών πάλλονται και διαλύονται

Tα χιόνια τους είναι τραγούδια της ελεύσεως των νέων

      χρόνων

Tα χρόνια αυτά είναι η ζωή μας

Mέσ’ στις κουφάλες τους αναπαύονται το μεσημέρι τα πουλιά

Kαμιά σχισμή δεν διευρύνεται χωρίς τον πόθο της διευ-

      ρύνσεως

Kαμιά φορά γινόμαστε κλεψύδρες

K’ οι σπόγγοι σφαδάζουν για την κάθε μας σταγόνα.



Ωραία γυναίκα, το τρελλό το γέλιο σου διαβαίνει,

σα μάταιος ήχος και σκορπά, κι ούτε μια ηχώ ξυπνά

στην ακατάδεχτη καρδιά, που αγάπη τήνε δένει

μ’ αθώα χαμόγελα βουβά.

 

M’ αυτά που δείχνουνε χαρά, με κάποια που σκεπάζουν

τον πόνο τους αμίλητον οι ευγενικές ψυχές,

μ’ εκείνα που μαραίνονται κρυφά και ξεθωριάζουν,

 σ’ αρχαίες εικόνες σκοτεινές,

 

Kαι μ’ όσα ακόμα ούτε αλαφρά δε σκίζουνε τα χείλη,

 κι αστράφτουν μόνο στων ματιών βαθιά τη σιγαλιά,

ωσάν τ’ αντιφεγγίσματα που απλώνονται το δείλι

 στην πελαγίσιαν ερημιά…

Έξω από μας πεθαίνουν τα πράγματα

Άπ’ όπου περάσης νύχτα, ακούς σαν ένα ψίθυρο

Να βγαίνη από τους δρόμους που δεν πάτησες,

Από τα σπίτια που δεν επισκέφθηκες,

Απ’ τα παράθυρα που δεν άνοιξες,

Απ’ τα ποτάμια που δεν έσκυψες να πιής νερό,

Από τα πλοία που δεν ταξίδεψες.

Έξω από μας πεθαίνουν τα δέντρα που δεν γνωρίσαμε.

Ο άνεμος περνά από δάση αφανισμένα.

Πεθαίνουν τα ζώα από ανωνυμία και τα πουλιά από σιωπή.

Τα σώματα πεθαίνουν σιγά – σιγά από εγκατάλειψη

Μαζί με τα παλιά μας φορέματα μες στα σεντούκια.

Πεθαίνουν τα χέρια, που δεν αγγίσαμε, από μοναξιά.

Τα όνειρα, που δεν είδαμε, από στέρηση φωτός.

Έξω από μας αρχίζει η ερημία του θανάτου.


Στον κήπο απόψε μου μιλεί μια νέα μελαγχολία.

Βυθίζει κάποια μυγδαλιά τον ανθοχαμόγελό της

στου βάλτου το θολό νερό. Και η θύμηση της νιότης

παλεύει τόσο θλιβερά την άρρωστη ακακία…

 

Εξύπνησε μια κρύα πνοή μες στη σπασμένη σέρα,

όπου τα ρόδα είναι νεκρά και κάσα η κάθε γάστρα.

Το κυπαρίσσι, ατελείωτο σα βάσανο, προς τ’ άστρα

σηκώνει τη μαυρίλα του διψώντας τον αέρα.

 

Και πάνε, πένθιμη πομπή λες, της δεντροστοιχίας

οι πιπεριές και σέρνονται τα πράσινα μαλλιά τους.

Οι δύο λατάνιες ύψωσαν μες στην απελπισία τους

τα χέρια. Κι είναι ο κήπος μας κήπος μελαγχολίας.

Στην άσφαλτο κουρσάρος

με καράβι τη μοτοσυκλέτα,

παντιέρα το μπουφάν το πλαστικό.

Στα 18 σου έσπασες τα φρένα,

ταξιδεύεις για ταξίδια άλλα.

Κυκλοφοράς μονάχα φτιαγμένος,

ο κόσμος όλος χίλια κυβικά.

Είσαι αγριεμένος,

είσαι κουρασμένος,

έχεις τη ζωή στη σέλα σου γραμμένη.

Για κάποιο φόνο είσαι γεννημένος.

Από παρέες τριγυρισμένος,

δε τους φοβάσαι, δε σ’ αγαπούν.

Και η ζωή να περνάει λαθραία,

μα εσύ φοβάσαι,

φοβάσαι να κοιμηθείς

και το ταξίδι ξαναρχίζεις.

Το δάχτυλο στο φρένο κοκαλωμένο,

μια στάλα αίμα στο μπουφάν σου,

πλάι στα χίλια,

στα χίλια κυβικά σου,

πλάι στα χίλια κυβικά σου.

Μονάχος χάραμα,

χάραμα στη λεωφόρο

και περιμένεις ασθενοφόρο

από τις τρεις και δέκα σκοτωμένος.


 

Πετάω πάνω απ’ την πόλη μου –

Μόλις χαράζει το φως της

Λιγοστοί διαβάτες κρατούνται απ’ το χέρι.

Tα λουλούδια εισβάλλουν στα βάζα.

Όσα μένουν στη γη ανοίγουν πελώρια

Τα μπουμπούκια σε άνθη.

Πετάω πάνω απ’ την πόλη μου

Με διάφανα φτερά

Προς τη στραφταλιστή θάλασσα.

Περνώ ξυστά πάνω απ’ το κύμα

Γνέφοντας στο κενό.

Ένα παιδί με το κουβαδάκι του γεμάτο νερό

Γεμίζει τη θάλασσα·

Ένα άλλο γκρεμίζει τους λόφους των σκουπιδιών.

Το τραπέζι στρωμένο υποδέχεται την οικογένεια

Κι ένας μουσικός οίστρος αγγίζει τα πηρούνια.

Όλα είναι θαυμαστά

Σ’ αυτό το ποίημα.


O ένας πλάι στον άλλο στάθηκαν

πλάσματα του Θεού τους

κι η ακρογιαλιά ξαπλώνονταν

αγκάλιασμα, του νου τους

γη διψασμένη, άκαρπη

και δρόσο πικραμένη

την ώρα που ανάτελνες άστρο της αγάπης

ένα σπαθί τούς χώριζε

κι αυτό ‘ταν η αγάπη.



Όμως της λύπης ο τροχός

τέλος δεν ξέρει· της λύπης

ο τροχός θα ξανατρίξει.

Θα μπει στον ήσυχο ύπνο

άγρια μύγα

στ’ αθώου τη μηλιά

θ’ ανθίσει φίδι.

Θα βγει κριάρι μαύρο.

Θ’ ανεβαίνει

σκάλες που τρέμουν

πόρτες θα γκρεμίζει

Δεν θα ’ναι όνειρο κακό –

αίμα θα είναι

κι άντερα χυμένα

και δίκαιο κριάρι τρομερό.


Μιλώ γιατί υπάρχει ένας ουρανός που με ακούει

Μιλώ γιατί μιλούν τα μάτια σου

Και δεν υπάρχει θάλασσα δεν υπάρχει χώρα

Όπου τα μάτια σου δεν μιλούν

Τα μάτια σου μιλούν εγώ χορεύω

Λίγη δροσιά μιλούν κ’ εγώ χορεύω

Λίγη χλόη πατούν τα πόδια μου

Ο άνεμος φυσά πού μας ακούει.


Έρωτας τάχα να ‘ν’ αυτό

που έτσι με κάνει να ποθώ

τη συντροφιά σου,

που σαν βραδιάζει, τριγυρνώ

τα φωτισμένα για να δω

παράθυρά σου;

Έρωτας να ‘ναι η σιωπή

που όταν σε βλέπω, μου το κλείνεις

σφιχτά το στόμα,

που κι όταν μείνω μοναχή,

στέκω βουβή κι εκστατική

ώρες ακόμα;

Έρωτας να ‘ναι ή συμφορά,

με κάποιου αγγέλου τα φτερά

που έχει φορέσει,

κι έρχετ’ ακόμη μια φορά

με τέτοια δώρα τρυφερά

να με πλανέσει;

Μα ό,τι και να ‘ναι, το ποθώ,

και καλώς να ‘ρθει το κακό

που είν’ από σένα·

θα γίνει υπέρτατο αγαθό,

στα πόδια σου αν θα σωριαστώ

τ’ αγαπημένα.


Η κάθε μέρα σαν τη γομολάστιχα

σβήνει την προηγούμενη και πάει.

Άλλοτε σβήνει την επόμενη,

καμιά φορά ολόκληρη βδομάδα.

 

Βροχές θυμάμαι και πουλιά

και ιστορίες που δεν έζησα ποτέ μου.

 

Τις νύχτες γράφεται το μέλλον μου,

τα φοβερά καθέκαστα της επομένης,

και πρέπει να ξυπνάω στις εφτά,

με την ψυχή στα δόντια να γυρίζω,

για να προλάβω τις παραγγελίες.

 

Χιόνια θυμάμαι και βουνά

και εξορίες που δεν έζησα ποτέ μου.

 

Λησμόνησα τους ίδιους τους γονείς μου,

πώς ήτανε και ποιοι και πόσοι.

Κοιτάζω γράμματα, φωτογραφίες,

δεν ξεχωρίζω ζωντανούς και πεθαμένους.

Γριές και γέροι και παιδιά,

μεσήλικες θλιμμένοι.

 

Μάτια θυμάμαι και φωνές,

πρόσωπα που δε γνώρισα ποτέ μου


Με τις λέξεις σου να είσαι πολύ προσεχτικός

όπως είσαι ακριβώς μ’ έναν βαριά τραυματισμένο

που κουβαλάς στον ώμο.

Εκεί που προχωράς μέσα στη νύχτα

μπορεί να τύχει να γλιστρήσεις στους κρατήρες των οβίδων

μπορεί να τύχει να μπλεχτείς στα συρματοπλέγματα.

Να ψαχουλεύεις στο σκοτάδι με τα γυμνά σου πόδια

κι όσο μπορείς μη σκύβεις

για να μη σούρνονται τα χέρια του στο χώμα.

Βάδιζε πάντα σταθερά

σαν να πιστεύεις πως θα φτάσεις πριν σταματήσει η καρδιά του.

Να εκμεταλλεύεσαι

κάθε λάμψη απ’ τις ριπές των πολυβόλων

για να κρατάς σωστόν τον προσανατολισμό σου

πάντοτε παράλληλα στις γραμμές των δυο μετώπων.

Ξεπνοϊσμένος έτσι να βαδίζεις

σαν να πιστεύεις πως θα φτάσεις εκεί στην άκρη του νερού

εκεί στην πρωινή την πράσινη σκιά ενός μεγάλου δέντρου.

Προς το παρόν, να ’σαι πολύ προσεχτικός

όπως είσαι ακριβώς μ’ έναν μελλοθάνατο που κουβαλάς στον ώμο.

Ύστερ’ από την καταιγίδα, εδώ και δυο νύχτες

ο αέρας

έχει υδάτινη καθαρότητα, τα βουνά

ήρεμα και καθάρια.

Έχεις δει

ευφυή ασθενή — την έκφραση εκείνη

γύρω απ’ τα μάτια και τους κροτάφους; —

αυτόν που ξέρει πολύ καλά

πως ο θάνατος έρχεται — μεταμφιεσμένος ας πούμε

σε ξυλουργό, έρχεται

να τον καρφώσει για καλά

με το μεγάλο του σφυρί και

τα μυτερά καρφιά.

Αέρας και ορίζοντας.

Τα σύννεφα κάνουν

κινήσεις απόδρασης

αλλά μένουν να αιωρούνται. Οι χτίστες

εξακολουθούν να χτίζουν

το διπλανό σπίτι.

Τίποτε δεν θα συμβεί. Μια διαφάνεια

της σάρκας θα αποκαλύψει

όχι κόκαλα, το σχήμα τους μονάχα.



Kαλαμωτή-καλαμωτή παίρνοντας, μπαίναμε μαζί

Mέσα στα χρυσοπράσινα νερά, γλαρό φεγγάρι

Tο δίχτυ του έρριχτε ανοιχτά, το φαναράκι, κρεμεζί,

Για γούστο το ‘χαμε αναμμένο στο κοντάρι.

 

Πελάδα εδώ, πελάδα εκεί, τα κότσαλα, η ανεμική

Πά’ στα ρηχά το ξέσερνε και το κυλούσε πάλι.

Nα βγούμε, σε ρωτούσα, εδώ; Γελώντας μό’λεγες, εκεί,

Kι ο στεριανός μάς έσπρωχνε προς το κανάλι.

 

Kαι, νά, ανοιγμένο το πανί, μες σε σπιλιάδες και ριπές,

Oι πόθοι μάς τραβούσανε μακριά, και τα όνειρά μας

Στα μάτια σου σπιθίζανε του φεγγαριού οι αναλαμπές

Kαι η αφρισμένη θάλασσα, η ολόγυρά μας


Ήσυχες μέρες με πολλά δέντρα.

Σου πάει αυτό το αεράκι γύρω από τα χείλη σου.

Σου πάει αυτό το λουλούδι που κοιτάζεις.

Ώστε δεν είναι ψέμα η θάλασσα, το λιόγερμα

κι η βάρκα αυτή που πλέει στον δειλινό ροδώνα

έχοντας για μοναδικό της επιβάτη

ένα κορίτσι και μια λυπημένη κιθάρα.

Άσε με να τραβήξω εγώ τα κουπιά

σα να τραβώ δυο ξεχασμένες πορφυρές ακτίνες.


Άνοιξε πάλιν απρόοπτα η μυστική καταπακτή,

το έδαφος, πού ‘ταν τόσο στερεό, υπεχώρησεν έξαφνα σαν

                                          έλος

και βυθίζεσαι βρίσκοντας στο χέρι σου βαρίδι

αυτή την κεφαλή πού ‘χες θάψει και που μαρμαρώθηκε

στους ρηχούς τάφους της λήθης.

 

Δεν θά ‘βρης συγγνώμη στα χείλη μήτε στο βλέμμα

της λίθινης κεφαλής με τα εκατό πρόσωπα

που όλο κι αλλάζουν, ασύλληπτα, μες στους βυθούς·

και κάποτε παίρνουν ανοικτίρμονες μορφές

απαρνημένων εαυτών σου.

 

Mην ελπίζεις άφεσι, μην περιμένεις χάρι

από τ’ αγάλματα που διεκδικούν ζωή,

από τα είδωλα που δεν συγχωρούν αποστασία,

από τα φάσματα που ζητούν δικαίωσι,

στον έναστρο πυθμένα της ψυχής.

 

Όσο κι αν ήσουν επιδέξιος στη διαπραγμάτευσι,

όποιαν ασφάλεια κι αν σου φαίνεται ν’ απέκτησες,

ενέδρες θα στήνουν στην εγρήγορσι και στον ύπνο σου·

πίσω απ’ τα κάτοπτρα της κτίσεως, πίσω απ’ τον Kαιρό,

θά ‘βρης το πέτρινο κεφάλι της μομφής.


Μετά σου το παν, νομίζω, προσηνές με μειδιά,

στον καθρέπτη των ματιών σου την χαράν αντανακλά.

Στάσου, φως μου, και ακόμη δεν σε είπα τα μισά

απ’ εκείνα που πιέζουν την ερώσαν μου καρδιά

και στα χείλη μου ορμούνε με μια μόνη σου ματιά.

Μη με ομιλής αν θέλης, μη με πης γοητευτικά

λόγια αγάπης και λατρείας. Φθάνει να ’σαι εδώ κοντά,

να σε λέγω πως σε θέλω, να σ’ εγγίζω, την δροσιά

του πρωιού που αναπνέεις ν’ αναπνέω· κι αν και αυτά

υπερβολικά τα βρίσκης, να σε βλέπω μοναχά!


Έχουμε πολύ ταξιδέψει

το σώμα σου κι εγώ

έχουμε φανταστεί

όσα ένα σώμα κι ένα εγώ

μπορούν να φανταστούν.

Το σώμα μου κι εγώ

έχουμε ονειρευτεί

το σώμα σου σε στάσεις

πού ποτέ σου δε φαντάστηκες.

Δεν έχεις θέση τώρα

τί ζητάς

ανάμεσα σε μένα

και στο σώμα σου.

Σου μίλαγα για τη μυστική ζωή μας

μα εσύ την ήξερες από ξενόγλωσσα βιβλία.

Xρονολογίες, περιστατικά, εξηγήσεις –

μπροστά σε τέτοιες βεβαιότητες

τα μυστικά μου γίνονταν υποθέσεις εργασίας.


Δαιμονικά και θαύματα

Ανέμοι και παλίρροιες

Μακριά η θάλασσα αποτραβήχτηκε κιόλας

Κι εσύ

Σαν φύκι χαϊδεμένο απαλά απ’ τον άνεμο

Στην αμμουδιά του κρεβατιού λικνίζεσαι καθώς ονειρεύεσαι

Δαιμονικά και θαύματα

Ανέμους και παλίρροιες

Μακριά η θάλασσα αποτραβήχτηκε κιόλας

Μα μέσα στα μισόκλειστα μάτια σου

Έμειναν δυο μικρά κύματα

Δαιμονικά και θαύματα

Ανέμοι και παλίρροιες

Δυο μικρά κύματα για να με πνίξουν.

Εσείς που βρήκατε τον άνθρωπό σας

κι έχετε ένα χέρι να σας σφίγγει τρυφερά,

έναν ώμο ν’ ακουμπάτε την πίκρα σας,

ένα κορμί να υπερασπίζει την έξαψή σας,

κοκκινίσατε άραγε για την τόση ευτυχία σας,

έστω και μια φορά;

είπατε να κρατήσετε ενός λεπτού σιγή

για τους απεγνωσμένους;

Eίμαι το λουλούδι που σιγά το τρώει το κρυφό σαράκι.

Δε με τυραννάει το άγριο κακοκαίρι, όπως τάλλα εμένα

και της χλωμιασμένης μου όψης δε μαδάνε ένα ένα τα φύλλα.

Oι καλές οι μοίρες κι οι κακές καρτέρι κι αν μώχουν στημένα,

σάμπως πεταλούδες να με τριγυρνάνε νιώθω ανατριχίλα.

 

Eίμαι το λουλούδι που σιγά το τρώει το κρυφό σαράκι.

Γέννημα και θρέμμα στην ψυχή μου μέσα το κακό φωλιάζει.

Kαι ζωή και χάρος είμαι, απ’ τη γελάστρα τύχη δεν προσμένω.

Aψηλό κι ωραίο στήνω το κορμί μου κι άλλο δε μου μοιάζει.

Όμως όταν δείξω τις πληγές μου στ’ άστρα, θάμαι πεθαμένο.


Πώς ήταν πριν απ’ τη γυναίκα;

πώς ήτανε με τη γυναίκα;

ήταν τοπίο χλόη περιστεριώνας;

τώρα είναι ένα κόκκινο κεφάλι

από τα μάτια βγάζει φλόγες

έν’ άγριο νεκροταφείο τα μαλλιά του

ένας βαθύς αρχαίος ήχος η φωνή του

Σε ονόμασα βασίλισσα.

Υπάρχουν ψηλότερες από σένα, ψηλότερες.

Υπάρχουν αγνότερες από σένα, αγνότερες.

Υπάρχουν ομορφότερες από σένα, ομορφότερες.

Αλλά εσύ είσαι η βασίλισσα.

 

Όταν περπατάς στο δρόμο

κανείς δε σε αναγνωρίζει.

Κανένας δε βλέπει το κρυστάλλινο σου στέμμα, κανένας δεν κοιτάζει

το από κόκκινο χρυσό χαλί

που πατάς καθώς περνάς,

το χαλί δεν υπάρχει.

 

Κι όταν εμφανίζεσαι

όλοι οι ποταμοί ακούγονται

στο κορμί μου, καμπάνες

σείουν τον ουρανό

κι ένας ύμνος γεμίζει τον κόσμο.

 

Μονάχα εσύ κι εγώ,

μονάχα εσύ κι εγώ, αγάπη μου,

τον ακούμε.


Με της άνοιξης τον ήλιο
μόλις σκάει απ’ το βουνό,
ήλιος κι άνοιξη κινάμε
για έναν κόσμον αυριανό.

Η μελλούμενη ανθρωπότη
είμαστε τα νιάτα. Ορτοί
για τον θρίαμβο της Αλήθειας
μ’ οδηγό την Αρετή.

Σε στεριά και σε πελάγη
με χαρά και μ’ εμπνοή 
με τα μπράτσα, με το πνέμα
πλάθουμε τη νέα ζωή!

Σε μια λεύτερη πατρίδα 
δίχως άλυσες, ντροπή, 
σκέψη λεύτερη και λόγος
θέληση και προκοπή.

Κι όμοια λεύτερη όλ’ η πλάση
στον αγώνα του καλού,
χίλιοι τόποι, χίλιοι τρόποι, 
χίλια θάματα παντού.

Κι ανεβάζουμε όσο πάει
μ’ ολοφώτεινα φτερά
την ανθρώπινην αξία
πιο ψηλά κάθε φορά.


Κοντά στη θάλασσα αγαπώ ένα γαλάζιο κιόσκι.

 

Γύρω απ’ αυτό το ειρηνικό παραθαλάσσιο κιόσκι

τα μεσημέρια στάζουνε κόμπους ζεστό χρυσάφι

δίχτυα απλωμένα αντίστροφα σ’ ωριμασμένους ήλιους.

 

Το δείλι, όταν το σχήμα του βυθίζεται στους ίσκιους,

βρίσκουν εκεί καταφυγή φιλέρημα παιδιά,

που επάνω από τ’ αντίφεγγα τα δυσμικά του πόντου

αφήνουν βάρκες χάρτινες να φεύγουν σιωπηλά.

 

Εκεί το αγιόκλημα άλλοτε με την πολύοσμη κόμη

παλαιών εμύρωνε κυριών την ανθηρή ομιλία,

καθώς στο θάλπος των νυκτών του Αυγούστου η ωχρή σελήνη

στάλαζε φίλτρα ερωτικά από μια ανάερη κρήνη.

 

Τώρα το κιόσκι το παλιό με την εράσμια φρίζα

θρυμματισμένη απ’ τη σκληρή της χειμωνιάς αξίνη,

όταν οσιώνεται το φως το ακόλαστο της μέρας,

περνάει στη νύχτα παίρνοντας το μύρο απ’ την αιφνίδια

μελαγχολία των σιωπηλών, φιλέρημων εφήβων,

που με το δείλι χάνουνε τις βάρκες, τις ψυχές τους

επάνω από τ’ αντίφεγγα τα δυσμικά του πόντου.


Όταν σε είδα δεν ερώτησα

τί ακριβώς στα χέρια σου κρατούσες.

Αμέσως ένιωσα πως οδηγείς

κάτι πολύ σημαντικό· της περιωπής

του άρματος του ήλιου.

Η προσοχή σου δεν μπορούσε

να δινόταν έτσι σε τίποτε

φθαρτό και γήινο· κάτι υψηλό,

κάτι μοναδικό έδειχνε ότι ελέγχεις.

Και η γαλήνη σου έδειχνε

πως ήσουν γεννημένος

για τη μοναδικότητα αυτή.


Eφέτος άγρια μ’ έδειρεν η βαρυχειμωνιά

που μ’ έπιασε χωρίς φωτιά και μ’ ηύρε χωρίς νιάτα,

κι ώρα την ώρα πρόσμενα να σωριαστώ βαριά

στη χιονισμένη στράτα.

 

Mα χτες καθώς με θάρρεψε το γέλιο του Mαρτιού

και τράβηξα να ξαναβρώ τ’ αρχαία τα μονοπάτια,

στο πρώτο μοσκοβόλημα ενός ρόδου μακρινού

μού δάκρισαν τα μάτια.


Γεννήθηκα την εποχή του χαλκού

τώρα

δεν με θυμάται πια κανένας

σκεπάσαν τους βωμούς μου δάφνες και φρύγανα.

Πικραμύγδαλο, συ έρωτά μου,

ήπια τρία βαρέλια ρετσίνα στην Δόμνα

χτες, για να ξεχάσω

ρούφηξα τον Aλιάκμονα, τον σφοδρό Bαρδάρη

– οι λιμναίοι οικισμοί της Θεσσαλίας

μείναν ξεροί για χάρη σου.

Περιμένω τρεις χιλιάδες χρόνια να πεθάνω,

αδύναμος να αποσυντεθώ τόσο που σ’ αγαπώ.

 

H πιο γλυκιά παρθένα

Στολίζει το δωμάτιο

Eυφραίνει την περισυλλογή

 

Aς πούμε πως είμαστε ευτυχείς

 

Kι είναι η σειρά μας

Nα βρεθούμε αθάνατοι,

Nα φιλήσουμε την ομορφιά

Στα χείλη

Kαι στο λεπτό της φόρεμα

Έτσι μιλώ για σένα και για μένα

 

Eπειδή σ’ αγαπώ και στην αγάπη ξέρω

Nα μπαίνω σαν Πανσέληνος

Aπό παντού, για το μικρό το πόδι σου μέσ’ στ’ αχανή

      σεντόνια

Nα μαδάω γιασεμιά – κι έχω τη δύναμη

Aποκοιμισμένη, να φυσώ να σε πηγαίνω

Mέσ’ από φεγγερά περάσματα και κρυφές της θάλασσας

      στοές

Yπνωτισμένα δέντρα με αράχνες που ασημίζουνε

 

Aκουστά σ’ έχουν τα κύματα

Πώς χαϊδεύεις, πώς φιλάς

Πώς λες ψιθυριστά το “τί” και το “έ”

Tριγύρω στο λαιμό στον όρμο

Πάντα εμείς το φως κι η σκιά

 

Πάντα εσύ τ’ αστεράκι και πάντα εγώ το σκοτεινό

      πλεούμενο

Πάντα εσύ το λιμάνι κι εγώ το φανάρι το δεξιά

Tο βρεμένο μουράγιο και η λάμψη επάνω στα κουπιά

 

Ψηλά στο σπίτι με τις κληματίδες

Tα δετά τριαντάφυλλα, το νερό που κρυώνει

Πάντα εσύ το πέτρινο άγαλμα και πάντα εγώ η σκιά

      που μεγαλώνει

Tο γερτό παντζούρι εσύ, ο αέρας που το ανοίγει εγώ

Eπειδή σ’ αγαπώ και σ’ αγαπώ

Πάντα εσύ το νόμισμα κι εγώ η λατρεία που το

      εξαργυρώνει:

 

Tόσο η νύχτα, τόσο η βοή στον άνεμο

Tόσο η στάλα στον αέρα, τόσο η σιγαλιά

Tριγύρω η θάλασσα η δεσποτική

Kαμάρα τ’ ουρανού με τ’ άστρα

Tόσο η ελάχιστή σου αναπνοή

 

Που πια δεν έχω τίποτε άλλο

Mέσ’ στους τέσσερεις τοίχους, το ταβάνι, το πάτωμα

Nα φωνάζω από σένα και να με χτυπά η φωνή μου

Nα μυρίζω από σένα και ν’ αγριεύουν οι άνθρωποι

Eπειδή το αδοκίμαστο και το απ’ αλλού φερμένο

Δεν τ’ αντέχουν οι άνθρωποι κι είναι νωρίς, μ’ ακούς

Eίναι νωρίς ακόμη μέσ’ στον κόσμο αυτόν αγάπη μου

 

Nα μιλώ για σένα και για μένα.


Λόγια που λένε αλλά δε μιλούν

λόγια που είναι λέξεις

και συλλαβίζουν τον ψηφιακό εαυτό τους

κι ακύμαντα νοήματα σημαίνουν

χωρίς ούτε ένα ήχο παράφωνο…

Ας μείνουν στην υπηρεσία της γνώσης

να σβήνουν τα ερωτήματα στον κόσμο

σαν τα αίματα των φονικών

Τί έχουν να κάνουν μ’ εμάς το ακατανόητο;

Λέξη είναι κι η συγγνώμη

νὰ την ζητάει και να την παίρνει μόνο το γνωστό

Μα εγώ σου εξομολογούμαι το άγνωστο

με λόγια που μιλούν αλλά δε λένε

λόγια όχι γνώσης αλλά απόγνωσης

Ότι την αμαρτία μου εγώ ου γιγνώσκω

Γι’ αυτό και με εκδικείται το ιερό

κι αποκλεισμένος από το μυστήριο της μετάνοιας

χτυπώ το μέτωπό μου και σκορπώ τις στάχτες των

μαλλιών μου στο κατώφλι σου

δια παντός αμετανόητος στην αγάπη.

Συγχώρεσέ μου το άγνωστο αν μπορείς

όχι αυτό που ξέρω και δεν είμαι

μα αυτό που δεν το ξέρω και είμαι

κι αυτά τα λόγια που μιλούν αλλά δε λένε

που σε μιλούν και δε σε λένε.


Διψάω γι’ αγάπη πεινάω γι’ αγάπη πονάω γι’ αγάπη

Ουρλιάζω γι’ αγάπη πεθαίνω γι’ αγάπη αλλά

Είμαι ο λύκος ο κακός ο λύκος και δεν γίνεται

Δέν είναι δυνατόν τέτοια αισθήματα να έχω

Γιατί αν το μάθουνε τα πρόβατα

θα πέσουνε να με σπαράξουν


Αυτή τη νύχτα

έστριψα σε μια σκοτεινή

πλάγια οδό

Τότε τοποθετήθηκε η σκιά μου

μες στο χέρι μου

Αυτό το κουρασμένο κομμάτι ρούχου

ήθελε να φορεθεί

και το χρώμα Τίποτε μού μίλησε:

Είσαι απ’ την άλλη μεριά.


Γύρισα σπίτι και μοσχοβόλαγε γιασεμί.

Δεν είχε φεγγάρι να κάνει βόλτες

όπως εκείνο το βράδυ που με ξελόγιασε

ούτε και φίλους είχε

ν’ αφουγκραστείς στα μάτια τους την ανάσα

του κόσμου

δεν είχε ούτε παγωνιά

ούτε τη γλύκα του φθινόπωρου

μονάχα σκόνη

σκόνη σαν κούραση παλιά

και σαν αγάπη ξεχασμένη.

 Να μείνουμε μαζί σαν την άμμο να πετάξουμε

μαζί σαν τις φραγκόκοτες να κάνουμε μπάνιο

μαζί όπως οι ιπποπόταμοι να τραγουδήσουμε

μαζί όπως η Χορωδία Τρικάλων να δούμε τη

λύπη μαζί με βλέμμα πού δείχνει κατανόηση

να πάρουμε μαζί το δρόμο πού δεν πήραμε.


Ποίημα είναι το κενό

πέρα από την τελεία

της τελευταίας προτάσεως

τα περιθώρια,

ό,τι χωρίζει τον

ένα στίχο από τον άλλο

πάρτε τα για προδιάθεση·

ο ποιητής θ’ αρχίσει να μιλά

ύστερα από την τελευταία

τελεία.


Κι άσωστη είναι η νύχτα κι άσωστο το δάσος,

κι άσωστο το δάσος κι ολοσκοτεινό·

μιαν αυγή με ρόδα μου είπαν πως γελάει,

μιαν αυγή με ρόδα κάτω στο γιαλό.

Και σε κράζω πάλι μες στην έρημη ώρα,

και σε κράζω πάλι, ω χλομή αδερφή,

ω αδερφή χαμένη, δράμε στο πλευρό μου

κι έχω μες στα τρίστρατα χαθή.

Ω αδερφή θλιμμένη, στα θολά σου μάτια

μιαν αυγή με ρόδα που είδα να γελά,

ω αδερφή του ονείρου, δείξε μου τη στράτα,

τη χαμένη στράτα μέσα στη νυχτιά.

Ω αδερφή του πόνου, στα γλαρά σου μάτια

μιαν αυγή με ρόδα που είδα έναν καιρό,

μιάν αυγήν με ρόδα που είπαν πως γελάει,

μιαν αυγὴν με ρόδα κάτω στο γιαλό.

 

Δε γυρεύω ξένο, δε ρωτώ κρυφό,

δε γυρεύω χάρη·

κάτι μου έχουν πάρει μες απ’ την ψυχή,

κάτι μου έχουν πάρει.

Και δεν ήταν ούτε ξωτικά

και δεν ήταν χέρια,

και ήταν ένα βράδυ που έπαιζαν θολά

στο γιαλο τ’ αστέρια.

Κι ήρθε ένας αέρας κι ήρθε ένας βοριάς

κι ήρθε ένα σκοτάδι –

ω αδερφή, χαμένο κάποιο μυστικό,

που θρηνούμε ομάδι,

μες στο κύμα ανοίγει δρόμο μυστικό,

δείχνει το φεγγάρι –

κάτι μου έχουν πάρει μες απ’ την ψυχή,

κάτι μου έχουν πάρει.

Ο χώρος όπου και να κοιτάξεις σου επιστρέφει τον πόνο του

Ζω κλεισμένος σ’ ένα φιλί

Κανείς δεν είναι μέσα στο ρίγος της νύχτας

Τα κοιμισμένα όνειρα στις παλάμες μου

Γνώρισαν το σφυγμό ενός ήλιου που μάτωνε

Άλικες πέτρες και σύννεφα

Κι οι βουνοσειρές άλικες

Πώς να ‘ναι ωραίες δίχως εσένα

Δίχως τα μάτια σου να ‘ναι επάνω τους

 

Είναι μια μακρινή γιορτή χειλιών

Που τα έβαψε όλα

 

Άλικα βήματα κι η ζωή ξεγυμνώνοντας τη ζωή σου

Που άρχιζε και τέλειωνε

Μέσα στο κάθε πράγμα

Μέσα στο κάθε σήμερα

Μέσα στο κάθε που έζησα

 

Έτσι έζησα έτσι ζω έτσι θα ζήσω

Χνούδι από άνεμο

Ίσκιωμα φύλλου

Δάκρυ νερού

Άνθρωπος τελειώνοντας μέσα σου

Χνούδι ίσκιωμα δάκρυ

Mη ομιλείτε περί ενοχής, μη ομιλείτε περί ευθύνης. Όταν περνά το Σύνταγμα της Hδονής με μουσικήν και σημαίας· όταν ριγούν και τρέμουν αι αισθήσεις, άφρων και ασεβής είναι όστις μένει μακράν, όστις δεν ορμά εις την καλήν εκστρατείαν, την βαίνουσαν επί την κατάκτησιν των απολαύσεων και των παθών.

      Όλοι οι νόμοι της ηθικής – κακώς νοημένοι, κακώς εφαρμοζόμενοι – είναι μηδέν και δεν ημπορούν να σταθούν ουδέ στιγμήν, όταν περνά το Σύνταγμα της Hδονής με μουσικήν και σημαίας.

      Mη αφήσης καμίαν σκιεράν αρετήν να σε βαστάξη. Mη πιστεύης ότι καμία υποχρέωσις σε δένει. Tο χρέος σου είναι να ενδίδης, να ενδίδης πάντοτε εις τας Eπιθυμίας, που είναι τα τελειότατα πλάσματα των τελείων θεών. Tο χρέος σου είναι να καταταχθής πιστός στρατιώτης, με απλότητα καρδίας, όταν περνά το Σύνταγμα της Hδονής με μουσικήν και σημαίας.

      Mη κλείεσαι εν τω οίκω σου και πλανάσαι με θεωρίας δικαιοσύνης, με τας περί αμοιβής προλήψεις της κακώς καμωμένης κοινωνίας. Mη λέγης, Tόσον αξίζει ο κόπος μου και τόσον οφείλω να απολαύσω. Όπως η ζωή είναι κληρονομία και δεν έκαμες τίποτε δια να την κερδίσης ως αμοιβήν, ούτω κληρονομία πρέπει να είναι και η Hδονή. Mη κλείεσαι εν τω οίκω σου· αλλά κράτει τα παράθυρα ανοικτά, ολοάνοικτα, δια να ακούσης τους πρώτους ήχους της διαβάσεως των στρατιωτών, όταν φθάνη το Σύνταγμα της Hδονής με μουσικήν και σημαίας.

      Mη απατηθής από τους βλασφήμους όσοι σε λέγουν ότι η υπηρεσία είναι επικίνδυνος και επίπονος. H υπηρεσία της ηδονής είναι χαρά διαρκής. Σε εξαντλεί, αλλά σε εξαντλεί με θεσπεσίας μέθας. Kαι επί τέλους όταν πέσης εις τον δρόμον, και τότε είναι η τύχη σου ζηλευτή. Όταν περάση η κηδεία σου, αι Mορφαί τας οποίας έπλασαν αι επιθυμίαι σου θα ρίψουν λείρια και ρόδα λευκά επί του φερέτρου σου, θα σε σηκώσουν εις τους ώμους των έφηβοι Θεοί του Oλύμπου, και θα σε θάψουν εις το Kοιμητήριον του Iδεώδους όπου ασπρίζουν τα μαυσωλεία της ποιήσεως.

 Έξω αιώνια βρέχει, έξω ερημιά·

θαρρώ πως χάθηκα για πάντα.

Mε ζώνει πάλι ο φόβος, με κυκλώνει.

Πύρινη γλώσσα απειλεί το σπίτι μου.

Tο παίρνει, το αιωρεί πάνω απ’ την πόλη.

 

Ποιος ξέρει τι κατάντησα και δεν το νιώθω.

 

Ένας απόψε να με άγγιζε στον ώμο,

αμέσως θα κατέρρεα στα πόδια του.



Όταν καμιά φορά η φωτιά κοιμάται

Ανθίζει ο κήπος πέλματα

Τα φύλλα υπάκουα στη ρίζα δεν ριγούν

Πράσινο ανθίζουν τα στεκάμενα νερά

Όταν καμιά φορά η φωτιά

Χορτάσει η γλώσσα της και γείρει

Γυμνή μέσα στο ξύλο να πλαγιάσει

Πώς είναι τότε το σεντόνι δροσερό

Η μαύρη φλόγα αυτή του ονείρου το σεντόνι

Το μαύρο δέρμα αυτό του ύπνου το σεντόνι

Πάνω στο σώμα απλώνεται ένας λόφος

Πού στην κορφή του η χλόη κυματίζει

Όταν καμιά φορά


Δεν έχω την παραμικρή αμφιβολία

ότι μια νύχτα καταθλιπτική

που θα πλανιέμαι ολομόναχος

σ’ έναν καταχνιασμένο δρόμο,

θα ξεπροβάλει κάποιο χέρι

απ’ το παράθυρο ενός μαύρου ταξί

και θα με πιστολίσει από μοιραίο

αναπόφευκτο λάθος.

 

Μα τέτοιο λάθος

θα’ ταν το πιο τέλειο

στη ζωή μου,

η τελευταία

κι εκλεκτότερη μου

εμπειρία.


Όταν σε περιμένω και δεν έρχεσαι,

ο νους μου πάει στους τσαλακωμένους,

σ’ αυτούς που ώρες στέκονται σε μία ουρά,

έξω από μία πόρτα ή μπροστά σ᾿ έναν υπάλληλο,

κι εκλιπαρούν με μία αίτηση στο χέρι

για μία υπογραφή, για μία ψευτοσύνταξη.

Όταν σε περιμένω και δεν έρχεσαι,

γίνομαι ένα με τους τσαλακωμένους.


Kόρη με τα χρυσά μαλλιά στους κρυσταλλένιους ώμους,

Πού τρέχεις ολομόναχη της ερημιάς τους δρόμους;

Nύκτα χορεύουν τα στοιχιά, γυρνούν ανεραΐδες·

Nα τριγυρνά μεσάνυκτα ποιάν κόρη πότε είδες;

 

-Kαι αν χορεύουν τα στοιχιά, στοιχιά είν’ ας χορεύουν·

Όχι στοιχιά, μόν άγγελον τα μάτια μου γυρεύουν.

Διαβάται που διαβαίνετε, διαβάται που ρωτάτε,

Δεν είδετε τον φίλο μου στα μέρη που περνάτε;-

 

-Kι αν είδαμε τον φίλο σου στο δρόμο που περνούμε,

Nα τον γνωρίσουμ’ από τί τον φίλο σου μπορούμε;-

 

-Ήταν λεπτός, ήταν ψιλός, ήταν κοντός και νέος,

Σαν ήλιος της ανοίξεως ήταν χρυσός κι ωραίος.

Σαν τον χλωρόν τον Mάιο σεμνά χαμογελούσε,

Kαι σαν αηδόνι έψαλλε στην λύρα που βαστούσε.

Στον ήλιον έλαμπαν αι τρες των φουντωτών μαλλιών του,

Kαι τον φθονούν ο ουρανός το χρώμα των ματιών του.

Φιλιά είχε στο στόμα του, αγάπη στη ματιά του,

Παλληκαριά στο στήθος του, κι εμένα στην καρδιά του.

Mαζί δυο ζήσαμε χαράς κι ευδαιμονίας χρόνια,

Kαθώς στου δένδρου την φωλιάν τ’ αχώριστα τρυγόνια,

Kι από κοντά μας έφευγε η λύπη ξωρισμένη·

O ήλιος εβασίλευε και είμασθ’ ενωμένοι,

Kι ανέτελλε, κι ως αδελφοί φιλιούμασταν και φίλοι,

Kι ανέτειλε και μια φορά· μην είχεν ανατείλει!

 

“Πιστή μου, λέγ’ ο φίλος μου, σκύψε να σε φιλήσω·

Πιστή μου, ήλθε ο καιρός και πρέπει να σ’ αφήσω.

Bλέπεις εκεί που ρίχνουνται τα βόλια σαν χαλάζι,

Aκούς τον κρότον των σπαθιών; -Eμέν’ αυτός φωνάζει.

Bλέπεις τα παλληκάρια μας που άγρια χορεύουν;

Eμένα πρωτοχορευτή και σύντροφον γυρεύουν.

Aκούς τες κόρες, τα παιδιά οπού αναστενάζουν;

Kαι που ζητούν εκδίκηση; -Eμέν’ αυτά φωνάζουν.”

 

“Λοιπόν, πιστέ μου, εσύ πας· θα πας και θα μ’ αφήσεις;

Άλλες ωραίες μακριά θα διείς και θα γνωρίσεις,

Mιαν άλλην κόρη θα φιλείς, μιαν άλλη θ’ αγκαλιάσεις,

Mιαν άλλην κόρη θ’ αγαπάς, κι εμένα θα ξεχάσεις.”

 

“Mην κλαις, κορίτζι μου, μην κλαις, και πρέπει να πηγαίνω

Kαι αδικώ τα νιάτα μου κάθε στιγμή που μένω.

Σκύψε και συχνοφίλει με, γλυκιά γαλανομάτα,

Kαι κόλλησε στα χείλη μου τα χείλη τα δροσάτα,

Kαι έχε γεια· μη με ρωτάς με τί καρδιά πηγαίνω·

Πιστός σου πάντα, όσο ζω, πιστός κι ενώ πεθαίνω·

Oι άγγελοι του ουρανού και αν με τριγυρίζουν,

Παντού τα μάτια μου παντού εσένα θα σκαλίζουν.

Kαι αφού πέσουν τρεις φορές και λιώσουν τρεις τα χιόνια,

Kαι κλάψεις τρία σκοτεινά δυστυχισμένα χρόνια,

Tότε θ’ ακούσεις πατησιές, θ’ ακούσεις τη φωνή μου,

Στες αγκαλιές μου θα βρεθείς και θενά πας μαζί μου.”

 

Kαι πήγε, κι έλιωσαν και δυο και τρεις φορές τα χιόνια,

Kι έκλαψα τρία σκοτεινά δυστυχισμένα χρόνια,

Kι είδα τον χάρο να περνά, να κλαίει την ελπίδα,

Kαι της καρδιάς μου τον πιστό μήτ’ άκουσα μήτ’ είδα.

Kαι τώρα τρέχω τα βουνά, τα περιβόλια τρέχω,

Mε τα πικρά μου δάκρυα τα μνήματά σας βρέχω.

Διαβάτες που μ’ ακούγετε με μάτια δακρυσμένα,

Δεν έχετε παρηγοριά ή θάνατο για μένα;

Διαβάτες που ευφραίνεσθε τες χάριτες του δρόμου,

Aχ! πέτε με, πού είδετε τον τρισαγαπητό μου.

Στον γάμο κι αν τον είδετε τον γάμο να προφθάσω,

Στον τάφο κι αν τον είδετε, κοντά του να πλαγιάσω.-

 

-Παρηγοριά έχ’ η ζωή κ’ ο πόθος έχ’ ελπίδα.

Γλυκό κορίτζι, σαν ρωτάς, τον φίλο σου τον είδα.

Mήτε εις τάφο κοίτουνταν, μήτε χαρά βαστούσε,

Mόνο με χίλιους τα βουνά και τες λακιές περνούσε·

Kαι πάρε βράχο και βουνό, τον δρόμο π’ ανεβαίνει,

Kαι πήγαινε, κι ίσως τον διείς ακόμα να πηγαίνει.

Mαύρα είναι τα ρούχα του, μαύρα τα δάκρυά του,

Mαύρο και το τουφέκι του και μαύρη κι η καρδιά του.”

 

Kαι παίρνει βράχο και βουνό τον δρόμο π’ ανεβαίνει,

Mέσα στους βράχους περπατεί, και στο βουνό πηγαίνει,

Kαι τα αγρίμια των δασών περνούνε και βογγούνε,

Mόν ο πιστός της δεν περνά, κι οι χίλιοι δεν περνούνε.

Kαι καίουνε τα μάτια της, και η καρδιά της καίει,

Kι εις ένα λόφο κάθεται, μοιρολογά και κλαίει.

Kαι μια φωνή, βαριά φωνή μέσ’ απ’ τον λόφο βγαίνει.

 

“Ποιος τάραξε τον ύπνο μου; φωνάζει θυμωμένη·

Γιατί πατείς το δροσερό, το νέο μου χορτάρι;

Δεν ήμουν κι εγώ άξιο, ανδρείο παλληκάρι;

Tριάντα Tούρκους σκότωσα και έπιασα σαράντα,

Kαι επαινούμουν και παντού και τ’ άξιζα και πάντα,

Mε δάφνες περιστόλισα την σπάθα και την λύρα,

Kαι των ανδρείων έπαινο και των ωραίων πήρα.

Πλην ενώ μ’ έτρεμ’ ο εχθρός κι ο φίλος μ’ επαινούσε,

Tο στήθος μ’ αναστέναζε και η καρδιά πονούσε.

Mιαν αγαπούσα, μια ξανθή, γλυκιά γαλανομάτα,

Που είχ’ αγάπη και ζωή στά χείλη τα δροσάτα.

Aφού τρεις φορές πέσουνε και λιώσουνε τα χιόνια,

Σαν κλάψεις τρία έρημα δυστυχισμένα χρόνια,

Tότε θα έλθω, κόρη μου, την είπα, να σε πάρω

Πλην όταν υποσχέθηκα δεν ρώτησα τον χάρο.

Kι έπεσαν χιόνια τρεις φορές και έλιωναν την τρίτη,

Kαι τα παιδιά μας έδιωχναν τον Tουρκοαρβανίτη,

Kαι σαν χαλάζι έπεφταν τα βόλια μαζωμένα,

Aχ! κι ένα βόλι έπεσε και μ’ έρριξε κι εμένα.

Kαι η καρδιά μου κρύωσε, και κρύωσε το σώμα,

Mόν η πιστή αγάπη μου δεν κρύωσε ακόμα.

Mόν φύγε, μη με αφαιρείς την έσχατ’ ησυχία·

Σεβάσου έρωτ’ ατυχή και τίμα την ανδρεία.”

 

-Eσ’ είσαι, φίλε, που ζητεί η αγαπητική σου;

Aκούω τα πατήματα κι ακούω τη φωνή σου;

Aχ! πόσον καιρό μ’ άφησες εις δάκρυα και πόνους!

Πόσους μονάχη πέρασα ερημωμένους χρόνους!

Mα τώρα, έλα να σε διώ, έλα να σ’ αγκαλιάσω,

Kι αφού σε ηύρα μια φορά, ποτέ να μη σε χάσω·

Άφησε ζέστη και ζωή στες αγκαλιές σου νά ‘βρω.-

 

-Kόρ’, είν’ στενός ο θάλαμος, και το κρεβάτι μαύρο·

Mήτ’ η αυγή το χαιρετά, μήτ’ η δροσιά το βρέχει,

Kαι του ηλίου ώς εκεί το φως ποτέ δεν τρέχει.-

 

-Kι αν είν’ ο θάλαμος αυτός στο χώμα από κάτου,

Kι αν τον σκεπάζει άγρια η νύκτα του θανάτου,

Στην άβυσσον αν έπρεπε να κάθουμαι μαζί σου,

Θα δόξαζα παράδεισο το βάθος της αβύσσου.-

 

Bου, βου, γαυΐζουν τα σκυλιά κι οι κουκουβάγιες κλαίνε,

Kαι τα αγρίμια πολεμούν κι οι ματιές τους καίνε.

Kαι τ’ άστρα πέφτουνε, κι η γη κλονιέται τρομαγμένη,

Kαι μέσ’ απ’ τ’ άγρια κλαδιά ο ποθητός της βγαίνει.

Mαύρο είν’ το τουφέκι του, και μαύρ’ η φορεσιά του,

Kαι μαύρη την εικόνα της την έχει στην καρδιά του.

 

-Aχ! είν’ αλήθεια; φίλε μου, σε ξαναβλέπω πάλαι;

Όμως τα χέρι’ απ’ τ’ άσπρο σου επανωφόρι βγάλε,

Kι αγκάλιασε, και φίλα με σαν αγαπητικός μου,

Kαι μείν’ αιώνια πιστός κι αιώνια δικός μου.-

 

-Kόρη μου, είναι για φιλιά τα χείλια μαραμένα,

Kαι για γλυκαγκαλιάσματα τα χέρια μου δεμένα.-

 

-Kι ανίσως είναι για φιλιά τα χείλια μαραμένα,

Kι αν είναι γι’ αγκαλιάσματα τα χέρια σου δεμένα,

Tότ’ άφησέ με, φίλε μου, εγώ να σ’ αγκαλιάσω,

Kι αφού σε ηύρα μια φορά, ποτέ να μη σε χάσω.-

 

Oυ! ο ανεμοστρόβιλος τα κυπαρίσσια δέρνει!

Oυ! ο βοριάς τον πλάτανο ξερριζωμένο παίρνει!

Kαι κλάμματα, και αχ! και βαχ! μεσ’ στη νοτιά γρυνιάζουν,

Kαι ψαλμουδιές μες στον βοριά τον Ύψιστον δοξάζουν,

Kαι σύννεφα κατάμαυρα σφυρίζουνε κι αστράφτουν,

Kι από λαμπάδες τα βουνά και τα λαγκάδι’ ανάφτουν,

Kι όλο τα μαύρα σύννεφα αστράφτουν και σφυρίζουν,

Kαι ένα νεκροκρέββατο οι αστραπές φωτίζουν

Aφήτε τους· με αρετήν και πίστιν αγαπούσαν,

Στον τάφο καν ενώθηκαν, αν όχι όσο ζούσαν!



Aγεράκι τα φτερά σου για λίγο κόψε…

Φόβον έχω το γιαλό μην ανασάνει,

τι εδώ πα στο φεγγαρόλουστο λιμάνι

μια βαρκούλα αποκοιμήθηκεν απόψε.

 

Λαγαρή και φωτερή η θωριά της πέφτει

στων νερών τον ολοκάθαρο καθρέφτη

και θαρρείς πως είδεν όνειρο η καϋμένη

από ανέμους κι από κύμα αποσταμένη.

 

Nα γελούν οι φαντασίες εμάς μονάχα!

Nά που αράζει σε νησάκια διαμαντένια,

σε ουρανούς φωτοχυμένους λάμνει ― τάχα.

Mην ξυπνήσει απ’ το ταξίδι έχω έννια…

 

Kόσμε, αλάργευε από δω, λεφούσι, πέρνα.

Mην ταράξεις το υπνοφάντασμα, διαβάτη.

Στων νεράιδων τη σπηλιά κοιμήσου, μπάτη,

πίνε ακόμα συ, βαρκάρη, στην ταβέρνα!


καίω τα νιάτα μου

που είναι κιθάρα

που είναι κινάρα

που είναι κινύρα

 

λέω το άθροισμα

που είναι Μερόπη

που είναι μετόπη

που είναι με τόπι

 

κλαίω τις θύμησες

σαν το κοράκι

σαν το Κοράνι

σαν το κοράλλι

 

κι είμ’ ο Μινώταυρος

μες στο σεντούκι

μες στο σεντόνι

μες στο σεντέφι


Η γάτα πήγε εδώ κι εκεί

και πάνωθέ της το φεγγάρι˙

στην πιο στενή του συγγενή,

που γύριζε σαν το κουβάρι.

Κι όπως η γάτα αλυχτούσε

κάρφωσε με το βλέμμα,

τι το καθάριο φως των ουρανών

τάραξε το ζεστό της αίμα.

Και τρέχει η Μιναλού στη χλόη

σηκώνοντας το πόδι αβρό.

Χορεύεις, Μιναλού, χορεύεις;

Τι πιο τερπνό από τον χορό

σαν τέτοιοι συγγενείς συναντηθούν;

Μπορεί να μάθει το φεγγάρι,

αν τους αβρούς του τρόπους βαρεθεί,

μιας νέας στροφής τη χάρη.

Η Μιναλού κυλιέται στο χορτάρι

σε μέρη φεγγαρόφωτα γοργή

και πάνω της η ιερή Σελήνη

πήρε μια νέα μορφή.

Γνωρίζει πως οι κόρες των ματιών της

θα πάνε από τη μια αλλαγή στην άλλη,

γεμάτες πρώτα κι ύστερα μισές,

κι από μισές γεμάτες πάλι;

Κυλιέται στο χορτάρι η γάτα,

σοφή, σπουδαία και μοναχή,

στην αλλαγή του φεγγαριού τα μάτια της

στραμμένα τα ‘χει.

 Τα νούφαρα συντάραξαν στη λίμνη οι νυχτερίδες·

του ήλιου η κατακόκκινη γάζα σαν πάχνη λυώνει

κι η Νύχτα πέφτει στα νερά και κλώθει πέπλα κι ίσκιους

και τα δεντρά στραγγίζουνε των άστρων την αχτίνα…

Κάποια βουή ακούστηκεν από το δάσος πέρα

και τρέμει ο ύπνος στων πουλιών το αλαφιασμένο μάτι·

και σαν πουλιά που σκιάζονται μην τά ιδει το γεράκι

τρυπώνουν οι πεντάμορφες Νεράιδες στα καλάμια

κι οι καβαλλάρηδες περνούν χωρίς να τις ιδούνε…


Όλα είναι ωραία•
όλα είναι αγάπη κι αγάπης πόθος
το ξεφυλλά.
Τόσο είναι ωραία καθώς πεθαίνουν,
τόσο μοιραία
και σιωπηλά.
Έχω μια χάρη.
Στην άνθησή μου φορώ στεφάνι
το μαρασμό.
Έχω μια χάρη. Τί μου ’χουν δώσει
και μου ’χουν πάρει
το γιορτασμό;
Γιατί πεθαίνω
γίνομαι ωραία, γίνομαι η αγάπη
που την ποθούν.
Κι όλο πεθαίνω. Γύρω μου τ’ άνθη
να τα πληθαίνω,
να μαραθούν!
Χάρμα κι ο πόνος.
Στο βλέφαρό μου λάμπει το δάκρυ
του σπαραγμού.
Χάρμα κι ο πόνος, κι ας αξιώθη
να γίνει θρόνος
του στοχασμού.
Έχω μια φλόγα
και πλάι η καρδιά σου, βουβή ικεσία,
μου τη ζητά.
Έχω μια φλόγα και δε μου ανήκει
– Τη μοίρα ευλόγα,
δεν απατά.
Αυτή είναι η μοίρα
που μ’ ομορφαίνει, αυτή είναι η φλόγα
του εξιλασμού.
Αυτή είναι η μοίρα μου• μη μ’ αγγίζεις.
Φορώ τα μύρα
του χωρισμού!
Όλα είναι ωραία•
όλα είναι αγάπη κι αγάπης πόθος
τα ξεφυλλά.
Τόσο είναι ωραία καθώς πεθαίνουν,
τόσο μοιραία
και σιωπηλά.


Μαζί με σε θυμάμαι και τον Μπελογιάννη.

Το σώμα μου είχε την παγκόσμια θέα

το σώμα σου φιλοξενούσε την παγκόσμια αγωνία

το σώμα σου το κάναμε γινάτι και ταμπούρι

το σώμα σου αγαπημένη των αγαπημένων

σαν τη ζωή όταν βγαίνει στο παζάρι

σαν τη ζωή όταν στα πόδια της κυλάνε άστρα

σαν τη ζωή όταν μαζεύεται το βράδι

σαν τη ζωή όταν κυλάει από κρεβάτι σε κρεβάτι

σαν τη ζωή όταν μαχαιρώνεται μα δεν την παίρνουνε τα δάκρυα.

Το σώμα σου το φόρεσαν κονκάρδα

αυτοί που πρόδωσαν αυτοί που ξέχασαν αυτοί που πάνε

αυτοί που έχει στο στόμα τους παγώσει

το λίπος των μελό επιτάφιων λόγων

και των επίκαιρων στίχων.

Οι βιρτουόζοι

των γυναικείων λυγμών

και των ωραίων αναστεναγμών

και των μισθών και των Σας άρεσε;

Καλό δεν ήταν;… Ευχαριστώ!

Γλυκιά μου Μαίριλυν κι ακόμα πιο γλυκιά

όταν οι τίμιοι θολώνουν και σε λεν πουτάνα

γλυκιά μου Μαίριλυν μας άφησες ένα στόμα

να σεργιανάει στου κόσμου τις πληγές.


Μια σιωπή που γύρω μας γλιστράει όπως ο θάνατος,

όμως κυνηγημένη από ένα στεναγμό,

μιαν ανάσα, έναν ψίθυρο.

Λίγα δέντρα γερτά, γυμνά και κρύα

που τις κορφές υψώνουν προς τον χρυσοπράσινο ουρανό.

Ένα μικρό δρομάκι που γνωρίζει

που βρίσκονταν τα βαθυγάλαζα του αγρού λουλούδια.

Ένα έλατο ξεχωριστό, μοναχικό και αλύγιστο,

κι απάνωθέ του να χαμηλογέρνει ανάλαφρα

έν’ άστρο που το λάτρευα προτού οι αγροί σκουρύνουν.

Δυο φίδια ωραία κι αλαργινά, του χωρισμού πλοκάμια

σέρνουνται και γυρεύουνται στη νύχτα των δεντρών,

για μιαν αγάπη μυστική σ’ ανεύρετα θολάμια

ακοίμητα γυρεύουνται δεν πίνουν και δεν τρων.

Με γύρους με λυγίσματα κι η αχόρταγή τους γνώμη

κλώθει, πληθαίνει, στρίβει, απλώνει κρίκους στο κορμί

που κυβερνούν αμίλητοί του έναστρου θόλου οι νόμοι

και του αναδεύουν την πυρή κι ασίγαστη αφορμή.

Το δάσος στέκει ριγηλό της νύχτας αντιστύλι

κι είναι η σιγή τάσι αργυρό όπου πέφτουν οι στιγμές

αντίχτυποι ξεχωρισμένοι, ολόκληροι, μια σμίλη

προσεχτική που δέχουνται πελεκητές γραμμές…

Αυγάζει ξάφνου το άγαλμα. Μα τα κορμιά έχουν σβήσει

στη θάλασσα στον άνεμο στον ήλιο στη βροχή.

Έτσι γεννιούνται οι ομορφιές που μας χαρίζει η φύση

μα ποιος να ξέρει αν πέθανε στον κόσμο μια ψυχή.

Στη φαντασία θα γύριζαν τα χωρισμένα φίδια

(Το δάσος λάμπει με πουλιά βλαστούς και ροδαμούς)

μένουν ακόμη τα σγουρά γυρέματά τους, ίδια

του κύκλου τα γυρίσματα που φέρνουν τους καημούς.


Δεν είχε τίποτα

ούτε ευφυΐα – ούτε ομορφιά

ούτε κακία ή δύναμη

ήταν απλώς υγιής.

Αυτήν την υγεία που με το τίποτα

συνδυάζει ετερόκλητα στοιχεία

και προσδίδει σε ασήμαντα έργα

τρίτης δεκαετίας

σφραγίδα νεανικότητας.


Σας είπα, άκουσα τις θάλασσες

να μου απαγγέλουν τα ποίηματά τους. Άκουσα

το κουδούνι που κοιμάται μες στο όστρακο.

Σας είπα, τραγούδησα

στον γάμο του Σατανά, στο γλέντι του Μύθου.

 

Σας είπα, είδα

στη βροχή της ιστορίας, στη λάμψη της απόστασης,

μία νεράιδα κι ένα σπίτι.

 

Γιατί εγώ αρμενίζω μες στα μάτια μου

Σας είπα, είδα τα πάντα

στο πρώτο βήμα της απόστασης.

Μ’ αυτόν τον γνωστό Θεό φαίνεται

πώς χάσαμε για πάντα τη μητέρα μας

Νύχτες όταν ετοίμαζε πετσέτες

να σκεπάσει τα κόλλυβα

ή όταν άλλοτε με λιβάνι τα δαιμόνια

νόμιζε πώς έδιωχνε μακριά.

Έβρεχε και φορούσε μαύρο παλτό

όταν μπήκε στο δωμάτιο

Εγύριζε απ’ τη θάλασσα όπου ρίξανε το Σταυρό

είχε βραχεί και μπαίνοντας είπε

– Τέτοια μέρα γιατί μείνατε εδώ;

Τίναξε το παλτό της και πέρασε στο πλαϊνό δωμάτιο.

Θυμάμαι, σαν τώρα, τα λόγια της στο κρεβάτι

– Το σώμα μου, μην κυττάτε πώς έγινε

Τα χρόνια καλά τα πέρασα. Παράπονο δεν έχω πια κανένα.

Πολύ να μην με κλάψετε.

Εσύ, ο Τζένιο κι η Μπεατρίς να φύγετε από δω

Εγώ κι ο Πάρις θα κατέβουμε απ’ τη μεριά τών πλοίων

Η κηδεία της θα γίνει απόψε στις επτά

σε δικό μας καλά κλεισμένο τόπο.

 Η αγάπη είναι ο φόβος που μας ενώνει με τους άλλους.

Όταν υπόταξαν τις μέρες μας και τις κρεμάσανε σα δάκρυα

Όταν μαζί τους πεθάνανε σε μιαν οικτρή παραμόρφωση

Τα τελευταία μας σχήματα των παιδικών αισθημάτων

Και τι κρατά τάχα το χέρι που οι άνθρωποι δίνουν;

Ξέρει να σφίξει γερά εκεί που ο λογισμός μας ξεγελά

Την ώρα που ο χρόνος σταμάτησε και η μνήμη ξεριζώθηκε

Σα μιαν εκζήτηση παράλογη πέρα από κάθε νόημα;

(Κι αυτοί γυρίζουν πίσω μια μέρα χωρίς στο μυαλό μια ρυτίδα

Βρίσκουνε τις γυναίκες τους και τα παιδιά τους που μεγάλωσαν

Πηγαίνουνε στα μικρομάγαζα και στα καφενεία της συνοικίας

Διαβάζουνε κάθε πρωί την εποποιία της καθημερινότητας.)

Πεθαίνουμε τάχα για τους άλλους ή γιατί έτσι νικούμε τη ζωή

Ή γιατί έτσι φτύνουμε ένα ένα τα τιποτένια ομοιώματα

Και μια στιγμή στο στεγνωμένο νου τους περνά μιαν ηλιαχτίδα

Κάτι σα μια θαμπήν ανάμνηση μιας ζωικής προϊστορίας.

Φτάνουνε μέρες που δεν έχεις πια τι να λογαριάσεις

Συμβάντα ερωτικά και χρηματιστηριακές επιχειρήσεις

Δε βρίσκεις καθρέφτες να φωνάξεις τ’ όνομά σου

Απλές προθέσεις ζωής διασφαλίζουν μιαν επικαιρότητα

Ανία, πόθοι, όνειρα, συναλλαγές, εξαπατήσεις

Κι αν σκέφτομαι είναι γιατί ἡ συνήθεια είναι πιο προσιτή

από την τύψη.

Μα ποιος θα ’ρθει να κρατήσει την ορμή μιας μπόρας που

πέφτει;

Ποιος θα μετρήσει μια μια τις σταγόνες πριν σβήσουν στο χώμα

Πριν γίνουν ένα με τη λάσπη σαν τις φωνές των ποιητών;

Επαίτες μιας άλλης ζωής τής Στιγμής λιποτάχτες

Ζητούνε μια νύχτα απρόσιτη τα σάπια τους όνειρα.

Γιατί η σιωπή μας είναι ο δισταγμός για τη ζωή και το θάνατο.


Βρε ίσκιε μου γιατί μ’ ακολουθείς;

Δε μ’ αφήνεις μόνο μου να τρέχω;

Βρε ίσκιε μου, δε πας να μου χαθείς,

πρέπει κι εσένα σύντροφο να έχω;

 

Πότε στραβό σε βλέπω πότε ίσο,

πότε μακρύ σα σούβλα, πότε νάνο,

τη μια πηγαίνεις μπρός, την άλλη πίσω

σε απαντώ εδώ, εκεί σε χάνω.

 

Χωρίς να βλέπεις, πιάνεις ότι πιάνω,

με οδηγείς αλλά και σ’ οδηγώ.

Και τέλος πάντων κάνεις ό,τι κάνω

και είσαι άλλος, δεύτερος, εγώ.

 

Βρε ίσκιε μου, γιατί μ’ ακολουθείς;

Βρε ίσκιε μου δε πας να μου χαθείς…

Σε απαντώ στο σπίτι και στο δρόμο

και μου γεννάς πολλές φορές τον τρόμο.


Προσεκτικό κι ασάλευτο, βουβό κι αφαιρεμένο,

στο μαύρο ή τ᾿ άσπρο, υπάκουο, πηδάει και περιμένει.

Στο μαύρο ή τ᾿ άσπρο, ασάλευτο, βαθειά συλλογισμένο,

το σκυθρωπό κι αμίλητο παιχνίδι λογαριάζει.

 

Μια κίνηση, άλλη κίνηση, μια σκέψη, κι άλλη σκέψη.

Τριγύρω οι ξύλινοί του εχθροί κι οι επίβουλοι σκοποί τους.

Τί να σκεφτεί, να σοφιστεί και τι να λογαριάσει;

Μες τα στενά τετράγωνα εσώθηκεν η σκέψη

κι έγινε πια μονότονη και γνώριμη η ζωή του.

 

Μια κίνηση, άλλη κίνηση, μια σκέψη, η ίδια σκέψη!

Το σιωπηλό παιχνίδι του μετρά και λογαριάζει,

μα όμως το ξέρει πως γραφτό σ᾿ όλη είναι τη ζωή του,

να ορμά μέσα στους ξύλινους εχθρούς του και να πέφτει,

στο μαύρο ή στ᾿ άσπρο, ηρωικά, κοντά στο βασιλιά του.


 

Το ποίημα παντοδύναμο,

σαν μυθικός ποταμός,

γενάτο,

με τα φυσεκλίκια σταυρωτά,

κατεβαίνει κορνάροντας

και λιγώνει τις αγαπητικές.

Κι ο ποιητής

που ερωτεύτηκες στα δεκαοχτώ σου,

δεν υπάρχει πια,

γιατί υπάρχω θα πει

έχω σπίτι στην Κυψέλη,

που θα πάτε το σαββατοκύριακο

η από δω η κυρία μου.

Κάτι τύποι, ψηλά στις εξέδρες,

κάνουνε κόλπα με χρωματιστά μαντίλια,

όπως παλιά οι κομπογιαννίτες

με το κάρο

σου βγάζαν το γερό σου δόντι

για δυο τάλιρα.


Φυσάει τ’ αεράκι μ’ ανάλαφρη φόρα

και τες τριανταφυλλιές αργά σαλεύει˙

στες καρδιές και στην πλάση βασιλεύει

ρόδινο σούρουπο, ώρα μυροφόρα,

χρυσή θυμητικών ονείρων ώρα,

που η ψυχή τη γαλήνη προμαντεύει,

την αιώνια γαλήνη, και αγναντεύει

σα για στερνή φορά κάθε της γνώρα

αξέχαστη˙ ξανθές κρινοτραχήλες

αγάπες, γαλανά βασιλεμένα

μάτια ογρά και φιλιά και ανατριχίλες

και δάκρυα˙ πλάνα δώρα ζηλεμένα

της ζήσης, που αχνοσβύεται και τελειώνει,

σαν το θαμπό γιουλί που ολοένα λιώνει


Κύματα Κυριακής τα μάτια μου

κύματα μοναξιάς τα χέρια μου

 

τρίζουν από ύπνο αθώο

τα δόντια μέσα στην καρδιά μου

 

το πεθαμένο το παιδί

 

δεν ξενιτεύεται

πάει κρατώντας ένα

κόκκινο σκυλάκι

μέσα στο μαντίλι

 

τέρατα περπατούν

ανάποδα στα όνειρα

φυσάει ένας άγριος αέρας

πάνω απ’ τις λεμονάδες

πετάει μια νυχτερίδα

σαν πικραμένο ευαγγέλιο

 

μ’ ένα μαύρο πανί

μία γυναίκα

σκεπάζει το φεγγάρι


Όταν κοιμάσαι μονάχος σου

δεν έχεις να φροντίσεις τον ύπνο κανενός

δεν έχεις την υποχρέωση ν’ αφουγκραστείς

τη ρυθμική ανάσα του

να διαφυλάξεις τα όνειρά του

να διατηρήσεις το σκοτάδι υγρό και φιλικό

σαν τα τοιχώματα της μήτρας

όταν κοιμάσαι μονάχος

δεν έχεις την ευθύνη να σκεπάσεις τον άλλο

να κρατήσεις τα νώτα του καλυμμένα

τους εφιάλτες του μακριά

δεν έχεις να μοιραστείς μαζί του

το λιγοστό αέρα της κάμαρης

τα ιδρωμένα σεντόνια και τα βαριά σκεπάσματα

τη σειρήνα του ασθενοφόρου

στις τρεις η ώρα το πρωί

τους θορύβους από τα έπιπλα

που χρόνια τώρα οι γείτονες

μετακινούν πάνω-κάτω

όταν κοιμάσαι μονάχος

έχεις ν’ αντιμετωπίσεις

την αϋπνία χωρίς σύμμαχο

τον φόβο του θανάτου καταπρόσωπο

την αφόρητη νοσταλγία των ημερών

που ξαγρυπνούσες στη σκοπιά

φυλάγοντας τον ύπνο ενός αγνώστου.


Aπόψε δεν γράφονται ποιήματα.

Ο τρελός ξέφυγε μ’ ένα όπλο

και ρίχνει στο ψαχνό.

Όλα τον δείχνουν – αλλά

κανείς δεν βλέπει.

Τρέχω – τρέχουμε.

Σκοντάφτω στον εαυτό μου.

Ο ποιητής παριστάνει

το οπωροφόρο δέντρο για να

γλιτώσει τον ξυλοκόπο.

Κι έμαθα πώς συρρικνώνονται τα πρόσωπα

Πώς ο τρόμος ελλοχεύει κάτω από τις βλεφαρίδες

Και πώς η οδύνη γράφει με σφηνοειδείς χαρακτήρες

Τραχιές γραμμές τα μάγουλα,

 

Πώς κατάμαυρα ή ξανθά δαχτυλίδια τα μαλλιά

Μονομιάς καλύπτονται απ’ ασημένια σκόνη,

Και σβήνει το χαμόγελό μου στα πειθήνιά μου χείλη

Κι ο φόβος, είναι νεκρικός, θροΐζει στο σβησμένο μου γελάκι.

 

Και για μένα δεν προσεύχομαι μοναχά,

Αλλά για όλους, αυτούς που στάθηκαν μαζί μου στη σειρά

Στη ζέστα του Ιούλη, στο ψύχος του χειμώνα

Κάτω από τον τόσο κόκκινο, τον τοίχο, κι αθώρητο ακόμα.


Όταν στρώνεις το τραπέζι

πριν καθίσεις

να ελέγχεις σχολαστικά

την αντικρινή σου καρέκλα

αν είναι γερή μήπως τρίζει

μήπως χαλάρωσαν οι εγκοπές

μήπως φαγώθηκαν οι αρμοί

αν υποσκάπτει το σκελετό

σκουλήκι

γιατί εκείνος που δεν κάθεται

γίνεται κάθε μέρα όλο και πιο βαρύς.


Στην αρχή ήταν το χάος.
Μετά γεννήθηκα εγώ, 
μονάχος, σ' ένα κόσμο ραγισμένο
μ' έναν κουρελιασμένο Θεό 
που γύριζε από πόρτα σε πόρτα
ζητιανεύοντας την ύπαρξή του
Ύστερα γίναμε ξαφνικά δυό
φιληθήκαμε
κι άρχισε να σκοτώνει ό ένας τον άλλον.
 

«Αλήθεια - των αδυνάτων αδύνατο

ποτές δεν εκατάφερα να καταλάβω /
αυτά τα όντα που δεν βλέπουνε
το τερατώδες κοινό γνώρισμα τ’ ανθρώπου /
το εφήμερο της παράλογης ζωής του
κι ανακαλύπτουνε διαφορές
γιομάτοι μίσος διαφορές
σε χρώμα δέρματος /φυλή / θρησκεία»


Κει στο χωριαδάκι πέρα

σ’ έναν φράχτη μιαν ημέρα

λουλουδάκια δροσερά,

τα καλά των φορεμένα,

ντροπαλά, συγκινημένα

στέκουν όλα μια σειρά.

 

– Μα γιατί αυτή η παράτα

λουλουδάκια, μες τη στράτα;

και μου λέγουν: «Σαν κι εμάς

ροδοκόκκινο λουλούδι

θα περάση κοπελούδι

και θα φέρωμε τιμάς».


 

Φαινόμαστε άναυδοι κι ας φλυαρούμε

χρωματιστά∙ βυσσινί κυρίως∙

κι ας αναδίνουμε χνώτο πορτοκαλένιο.

Μήπως ο άνεμος; μήπως η άσπονδη καταιγίδα;

Μη χειροτερεύεις!

Έχουμε όνειρα και ανταλλαχτικά οπτασίας

ερχόμαστε άναυδοι.

Κι όταν λέμε το σκότος επουλώνει, τότενες

Χωρατεύουμε

δίχως πλήγιασμα∙ οι πληγές αγνοούν

εμείς υποφέρουμε

γάζες επίδεσμοι στο αίμα ποτισμένα

μα οι λέξεις ακούνε;

Μαντεύω εξολόθρευση στο στήθος μου

κι ό,τι παρωδήσεις

αναγυρίζει και πυρσοκροτεί εκτός οράσεως.

Χεστέα η κατάσταση.

 Όταν σμικρύνομαι στα μάτια όλου του κόσμου

μόνος τον εαυτό μου απόβλητο θρηνώ,

τη μοίρα μέμφομαι και λοιδορώ το φως μου

 κι αναστατώνω με φωνές τον ουρανό,

και με φαντάζομαι να ’μουν αλλιώς πλασμένος,

να ’χω την τέχνη του ενός, το νου του άλλου,

 ωραίος, φέρελπις, με φίλους προικισμένος,

και υποφέρω το μαρτύριο του Ταντάλου·

 κι εκεί που μόλις αυτομίσητος πηγαίνω,

σε συλλογίζομαι και γίνομαι μαζί σου

κορυδαλλός που από τη μαύρη γη τον αίνο

ξυπνά και ψέλνει προς το φως του παραδείσου.

Τέτοιο για μένα της αγάπης σου το κλέος

που δεν τ’ αλλάζω ούτε με σκήπτρο βασιλέως.  

Την εξουσία που πλέκουν οι άνθρωποι

Σε ακατοίκητους δρόμους την οδηγούν

Όμως ο αέρας φέρνει αρώματα, τραύματα

Η άνοιξη σηκώνει τα μυαλά με την αθέατη

Γύρη στις φυλλωσιές κι ένας κρυφός

Ιδρώτας κόβει τα σώματα

Ο καιρός γυρίζει στη χάση του

Οι άνθρωποι δεν έχουν ποὺ ν’ αποθέσουν

Την εξουσία του Θεού, σαν σαλτιμπάγκοι

Υψώνονται και πέφτουν.

Ένας βράχος στα βουνά

συλλογιέται μοναχός του.

Ένα ρυάκι που περνά

κάτι τραγουδάει εμπρός του.

 

Μια ανεμώνη, που ανθεί

εις τον βράχο στηριγμένη,

να νοήση προσπαθεί

το τραγούδι τι σημαίνει.

 

Κι όλο σκύφτει πιο πολύ,

και ξεχνά το στήριγμά της:

Τι τραγούδι να λαλή

ο τρεχάμενος διαβάτης;

 

Τραγουδεί για μια αγκαλιά,

που με πόθον ανοιγμένη,

στην χρυσήν ακρογιαλιά

μέρα νύχτα τον προσμένει.

 

– Αχ, κι ας ήμουν, λέγ’, εγώ

κείνη που θα τ’ αγκαλιάση!

Και το ρεύμα το γοργό

σκύβ’ η λουλουδιά να φθάση.

 

Μα, σαν έσκυβ΄έτσι δα,

το νερό με την ορμή του

τα φυλλάκια της μαδά,

τα κατρακυλά μαζί του!

 

Τώρα στέκει μαδητή,

στέκει στέλεχος μονάχο!

–  Διατί, αχ! διατί

ξεστηρίχθηκ’ απ’ τον βράχο;

  

Το σχήμα του δάσους έχει

Το σχήμα μιας μέδουσας

Που την πιάνεις στα χέρια σου και γλυστράει

Όταν τη βγάλει έξω

Το κύμα

Αυτό γίνεται ίσως

Γιατί

Σαλεύει

Χωρίς

Ν’ ανοίγει αμμουδιές

Που είναι άσπρες

Και

Γυαλίζουν οι φρέσκες

Ενώ οι άλλες

Ολάσπρες

Θα βρείς και κόκαλα από πνιγμένους

Τώρα θα βγάλω την καρδιά μου

Όχι όμως

Καθώς οι μέδουσες

Δεν έχουν αίμα

Αν καμωνόμουνα τόσον καιρό πως έγραφα ποιήματα

ήταν μονάχα για να μπορέσω να πω για το δάσος.

Νύχτα προδίνουν οι άνθρωποι τους άλλους

Κι όταν αρχίσει

Να σε πνίγει

Το δάσος

Φωνάζεις

Σαν

Να μην είσαι

Στο δάσος

Το δάσος είναι όπως οι νύχτες μου

Που ξημερώνοντας

Δεν είναι

Καθόλου οι ίδιες

Λησμονημένοι νεκροί

Που μόνοι αποθέσαμε

Ετοιμοθάνατοι προβαίνουν

Με κινήματα αιφνίδια

Ἢ

– Θέλοντας να φανταστούμε –

Μια

Λεπτομέρεια

Τη μέρα έχει πράσινο χρώμα

Τότε το δάσος

Είναι ένα δάσος

Με δέντρα.

Κατεβαίνω σιγά

γελάω ξαφνικά χωρίς να το θέλω

πάντα γελάω

μπαίνω αριστερά, στην άδεια κουζίνα

ανοίγω το τετράφυλλο παράθυρο προς την ανατολή

κάθομαι στο τραπέζι με τα σκόρπια μήλα

ξεχνιέμαι μονάχη

Μονάχη χαίρομαι τις ώρες της αυγής.
 
Η μονοτονία του ελαιώνα,

Τώρα που ξεφορτώθηκε τον καρπό,

Πανάρχαιες ερημιές, μεγάλοι αυλόγυροι

Μου θυμίζουν όταν ζούσα πού ήμουν.

Η ανθρώπινη παρουσία μου εδώ

Δεν παιδεύει πια τ’ αγρίμια, δεν παιδεύει

Το τσακάλι, τη χελώνα, τον κόρακα

Πού ημέρωσε του τόπου η αγριάδα.

Φαντάσματα κοριτσιών στα μονοπάτια

Δίνουν ζωή στο θάνατο, δίνουν στον πόθο

Την ίδια χαμένη ευκαιρία

Εκεί που ο πόθος εμποδίστηκε.

Μια πεταλούδα πέταξε – τόσο ήσυχα –

Μέσα από τούς ανήμερους θάμνους

Που υποχώρησαν στο βάρος μας στενάζοντας,

Είχε μιαν αρχαιότητα σαν τη δική μας.

Ο ήλιος κατεβαίνει κι υπάρχει για όλα

Μια προθεσμία απεριόριστη.

Ξεφόρτωμα και ξαναφόρτωμα του καρπού

Και το φεγγάρι ανάμεσα σε δυο εποχές.

Μες στο κλειστό δωμάτιο

Μπορείς να βρεις ό,τι ποτέ να ονειρευτείς δεν

τόλμησες

ό,τι βαθιά σου αγάπησες

κι όμως ποτέ δεν είδες

κι άλλα που κάποτε φαντάστηκες

και μέσα στη βαθιά επιθυμία ψηλάφησες

με ξέφρενη ελπίδα.

Εκεί είναι όλα και τίποτε.

Ανάλογα

με ποιο κλειδί θα ξεκλειδώσεις τη σιωπή σου

με ποια χέρια θα τ’ ἀγγίξεις με τι μάτια

θα τα κοιτάξεις.

Μες στο κλειστό δωμάτιο

υπάρχουν όλα:

το πουκάμισο της Ελένης

ξόανα θεών λησμονημένων

ο φόβος του Χριστού στον κήπο της Γεσθημανή

τα βήματα της θλίψης σου, της αίγλης σου το φώς

το αίμα των θυσιασμένων

οι χαμένοι στόχοι τους

το ψύχος το δριμύ των χωρισμών

τα δάκρυα της Βρισηίδας, της Κίρκης το φίλτρο

το διαμαντένιο αηδόνι του βασιλιά της Κίνας

σινιάλα από σβυσμένους φάρους

μαγικά τοτέμ από άγνωστες φυλές

λευκά χιονισμένα παραμύθια και πεταλουδόφτερα

εφηβικά κορμιά και καλοκαίρια γαλανά

θάνατοι και φωτιές και αόρατη ομορφιά.

Εκεί υπάρχουν όλα: αρκεί να πας, ολάνοιχτος

γυρεύοντάς τα.

Θα σ’ επισκεφτώ κάποια νύχτα θολός, δίχως χρώμα

ριγηλός –όπως σ’ αγάπησα μέσ’ στους τρόμους μου– κρύος,

ένας σπασμός θάναι (τρίγωνο) το ρόδο μου – στόμα

και θάμαι έντρομα αντρείος.

Ω πόσο για τη ζωή μου τρέμω. Το ρούσο

μαλλί μου πόσο αγάπησα, τα ρόδα, τα μύρα,

κι όμως (αχνὸς – δίχως νόημα) θαρθώ να σου κρούσω

μια νύχτα τη θύρα.

Τί θα ζητώ; Είν’ απίστευτο! Τρυφερόν σαν ’να βρύο,

κάποιας φριχτής προαπόλαυσης με λικνίζει τ’ ακάτι,

τώρα του άντρα σου σκέφτομαι που με τρύπησε κρύο

– πικρή σαγίτα – το μάτι.

Ω! πώς μ’ ελκύζει το μίσος του! Τραγουδεί μου το αίμα

βαθύ τραγούδι του ιλίγγου – παίζει της μοίρας μου η βιόλα –

καθώς βουβός μ’ αντιπέρασε, το σκληρό του το βλέμμα

μου τα υπόσχονταν όλα…

Όλα, εκτός από σε!… Κι εγώ παράξεν’ αγάλι

θε να σταθώ μπρος στο μίσος του – εκεί – απ’ τό βλέμμα σου κάτου

σα ’να πουλί που ξεφτούρισε απ’ της νυχτός τ’ ακρογιάλι

προς τις ακτές του θανάτου…

Λοιπόν θάρθω! Κατάχλωμος – πνεύμα ριγό της γητειάς σου –

να ορθωθώ μπρος στην πόρτα σου – τρελού ονείρου μου Αράπης –

θα προσφερθώ στο στιλέτο του εκεί μπροστά στη ματιά σου

σφαχτό της αγάπης…


Τραγούδησέ μου ένα lied του Σούμπερτ,

το Tranenregen ή το Der Lindenbaum,

γεμάτο στοιχειωμένα δάση και αιμοβόρα ξωτικά

που καταδιώκουν μέσα στη βροχερή νύχτα

τους επικηρυγμένους εραστές.

Ακούμπησε τα δάχτυλα απαλά πάνω στα πλήκτρα

και τραγούδησέ μου το πιο θλιμμένο lied.

Κάλεσε τον δύσμοιρο Φρανς

να κάτσει πλάι μας στη φωτιά.

Κι αν τύχει και πέσεις πάνω στη λέξη Herz

φρόντισε η φωνή σου να ραγίσει στη σωστή νότα:

φαντάσου ότι είμαστε δυο ρομαντικές ψυχές

που ζούνε γύρω στα χίλια οκτακόσια είκοσι επτά

κι ότι ένας από τους δυο μας πάσχει

απὸ μία ανείπωτη, ανίατη ασθένεια.

Κανείς δεν θα μπορέσει να εκτιμήσει το σθένος μας.

Την απερίγραπτη ομορφιά μας.

Καθόμουν ήσυχος, φαίνεται, με τα φτερά διπλωμένα, όπως

οι τρελοί πριν απ’ τον παροξυσμό τους.

Δίπλα μου μια γυναίκα παρίστανε την αθάνατη.

Το εννοούσα από τους κήπους που σήκωνε το κεφάλι της

και τα καφενεία ριγμένα στους ώμους.

Ύστερα ήρθε κάποιος ντυμένος τη θάλασσα.

Το πρόσωπό του χαμένο μέσα σ’ εκείνο που αισθανόταν.

Μου ζήτησε φωτιά. Κάτι ν’ ανάψει. Όχι τσιγάρο, μια μέ-

γάλη φωτιά, φαντάστηκα.

Κοιτάζοντας τις φλέβες των χεριών του

και η ψυχή μας κάποτε είναι χορταριασμένη, σκέφτηκα.

 Κάνε επιτέλους την κίνηση

κι ας είναι αυτή μια τελευταία προσπάθεια

να γίνω ο ουρανοδρόμος της αυγής πού θέλησες

τ’ αστέρι που έσκισε στα δυο τη νύχτα

Σημαδεμένος χρόνος ὁ δικός μας βγάλε μου

εκείνη τη Στιγμή πού κάποτε μας γάζωσε

και ρίξαμε ένας ένας τις ψυχές μας στο σωρό

σαν όπλα αιχμαλώτων

κι ύστερα στρίψαμε γυμνοί στ’ αποδυτήρια

και με σκυφτά κεφάλια στις παρόδους

– καθένας μας και μια παραλλαγή

μια ατομική περιπλοκή του δράματος –

βγάλε μου αυτούς τους ελιγμούς τόσα σκοινιά

αυτόν τον καθημερινό λαβύρινθο

ίδια αδιέξοδα απ’ τούς ίδιους δρομοδείχτες

Μα προπαντός βγάλε μου τούτη την αγκύλωση

στους διαδρόμους και τις έδρες

ώρες ατέλειωτες κάτω απ’ τα μάτια των παιδιών

να μην τους γίνομαι καθρέφτης

μα συμπαγής προσέχοντας να μην λυγίσω

ή να περνώ σ’ αλληγορίες ν’ αλλάζω θέμα

για ν’ αποφύγω μέσα κι έξω μου τήν προγραφή

Άν θέλεις πάλι ν’ ανεμίσει το κουρέλι της καρδιάς μου

να κάμεις έρωτα χωρίς αναστολές

ξερίζωσέ μου αυτή τη μόνιμην αντίσταση.

Σώμα, θυμήσου όχι μόνο το πόσο αγαπήθηκες,

όχι μονάχα τα κρεββάτια όπου πλάγιασες,

αλλά κ’ εκείνες τες επιθυμίες που για σένα

γυάλιζαν μες στα μάτια φανερά,

κ’ ετρέμανε μες στην φωνή —  και κάποιο

τυχαίον εμπόδιο τες ματαίωσε.

Τώρα που είναι όλα πια μέσα στο παρελθόν,

μοιάζει σχεδόν και στες επιθυμίες

εκείνες σαν να δόθηκες — πώς γυάλιζαν,

θυμήσου, μες στα μάτια που σε κύτταζαν·

πώς έτρεμαν μες στην φωνή, για σε, θυμήσου, σώμα.


Ένας μεγάλος σκαλιστός μπουφές. Η σκούρα δρυς

πολύ παλιά, με το καλόγνωμο ύφος των γερόντων.

Μένει ανοιχτός και χύνονται από πάνω του μες στη σκιά που ρίχνει,

όπως παλιό καλό κρασί, αρώματα τερπνά.

 

Γεμάτος πέρα ως πέρα με παλιά και ξεχασμένα,

ασπρόρουχα ευωδιαστά κιτρινισμένα, κουρελάκια

παιδιών ή γυναικών, δαντέλες μαραμένες,

μαντίλια της γιαγιάς με γρύπες στολισμένα.

 

Βρίσκεις εκεί κολιέδες, μπούκλες από ξανθά

ή κάτασπρα μαλλιά, πορτρέτα, άνθια ξερά

που η μυρωδιά τους μπλέκει με των φρούτων.

 

Μπουφέ μου του παλιού καιρού, πόσες δεν ξέρεις ιστορίες

πόσα δε θες να διηγηθείς, και θορυβείς

όταν αργά ανοίγουνε οι μαύρες σου οι θύρες.

Πλαγιάζουν σ’ απελπισμένο σφιχταγκάλιασμα

ανάμεσά τους λάβα μονάχα και αιώνες

τα ρούχα του άντρα δείχνουν ευγενή

εκείνη μια γυναίκα λαϊκή -όχι όμως δούλα- νεώτερή του

τα χέρια της σίγουρα θα ’ταν με χένα κεντημένα

και τα μαλλιά περίτεχνα πλεγμένα

με το συρμό της εποχής

τα χείλια της θα ευωδιάζαν μύρο της Συρίας

μα όλα αυτά κανείς δεν τα ’δε άλλος

μέσα στην κάμαρη του φτηνού ξενοδοχείου

ήταν ένα παράνομο ζευγάρι ίσως.

Ό,τι απ’ τη μορφή τους ξεχωρίζει φόβος

όχι απ’ το φάσμα του επερχόμενου θανάτου

μα φόβος μήπως χωριστούνε.

Σ’ αυτό τουλάχιστον ο Βεζούβιος φάνηκε σπλαχνικός-

την ίδια στιγμή οπού τους χώριζε τούς ένωσε

για πάντα μ’ ένα στερνό του βρυχηθμό.

Στο βάθος έβλεπε ένα θεόρατο βουνό·

τα δέντρα, εν τούτοις, φαίνονταν

και τα ψιλά χορτάρια.

Άλλαζε σχήματα

Κυμάτιζαν οι κορυφογραμμές

με την πνοή της αύρας.

Στα βήματά του τρίζανε

τα μαραμένα φύλλα.

Κάτι τον έσφιγγε

σαν τη γιορτή στη φυλακή.

Μπορεί και να ’βρεχε

Μα ήτανε στον πάτο της θαλάσσης.

Η Αφροδίτη ανέβαινε απαλά προς τα ψηλά.

Άκουσε βήματα.

Κάποιος επάνω βάδιζε.


Πρόσωπο δεν υπάρχεις

Τέλειωσες άσκημα κάθε νύχτα

Ένα ταξίδι ινκόγκνιτο ήτανε όλα

Ένας χρόνος αγνώριστος σε μιαν άγνωστη χώρα

Μα τώρα η λογική μου γιατί έχει γίνει παράλογη

Σ’ αυτό το παράθυρο απ’ όπου υποθέτω δεν πρόκειται

Ούτε να ’βγει ούτε να ’μπει καμιά ζωή

Κι απλώνεται πάλι αυτός ο κίτρινος ορίζοντας

Μέσα σ’ ένα παγωμένο μνημείο μεσημέρι

Αλλ’ αυτό το χαλασμένο αίμα μπορεί να τι πίνει κανείς

Το πικρό του σώμα κατεβαίνει ολοένα τον ουρανό

Από μόρια χρονοΰλης τρύπιο νεφέλωμα

Από μόνο πως θα πεθάνω σ’ ένα χτες ἀπό μένα και τίποτα

Δίχως να ’χω πολλά λόγια να πω

Κουράστηκα με την άβυσσο Αυτήν τη φωνή μου

Μιλώ με τον Μάλερ

Έναν αμφίβιο τρόμο Έναν υπόγειο κρότο

Έναν πυροβολισμό πάνω στο πρόσωπό μου

Σπέρματα της πολιτείας κεραίες χοάνες μαύρα αγκάθια

Ένας που πέρασε απόψε σαν πάλι

Κι οι λέξεις μου έρχονται και τεντώνουν την ίδια πάντα μουσική

Όμως η τελευταία ποίηση γράφτηκε πριν από χρόνια

Φτάνει πια Μη με πεις άλλο ποιητή

Πίνω το κίτρινο πρόσωπό μου

Δυο γλυκά ματάκια, μάτια ζαφειρένια,

μ’ άνοιξαν πληγή·

κι αγρυπνώ απ’ τον πόνο κι αγρυπνώ απ’ την έννοια

κι απ’ τη συλλογή.

 

Της νυχτός η πάχνη χάνεται κι εκείνη

όμοια με καπνό·

η αυγή προβάλλει, το φεγγάρι σβήνει,

κι όμως αγρυπνώ.

 

Αγρυπνώ την ώρα που κρυφοφιλιούνται

τ’ άστρα ζηλευτά,

αγρυπνώ την ώρα που γλυκοκοιμούνται

τα ματάκια αυτά.

 

Τίνος είν’ τα μάτια; Μη ρωτάς εμένα,

κόρη ευγενική·

σύρε στον καθρέπτη και ζωγραφισμένα

θα τα δεις εκεί.

Σαν μουσική που σβήνει μακριά τα θερινά μεσάνυχτα

κι ανοίγεις το παράθυρό σου, για να την σώσεις μες στης μνήμης τη ζωή,

έτσι τα μάτια της χάθηκαν να φωτίζουν μιαν άλλη νύχτα,

και δεν έχουν τα πράγματα την ίδια μουσική.

Πώς φεύγει μια αγαπημένη ψυχή

κι αδειάζουν οι δρόμοι και τα σπίτια,

πώς χαιρετά το σώμα μια ψυχή την ώρα που έχουν οι άγγελοι χαθεί,

σαν μουσική σβησμένη κι η δική της η φωνή.

Μην την πήρεν η άνοιξη των λουλουδιών;

Μην την πήρε της πεταλούδας το πέταγμα;

Αν υπήρχεν άνεμος,

θα τραγουδούσε το δικό της καημό στα δέντρα,

αν υπήρχαν παιδικά σύννεφα,

θα τραγουδούσαν την ομορφιά της στις στέρνες τής Αρεόπολης

κι αν υπήρχαν παιδικά μαγαζιά,

θ’ αγοράζαμε παιδικά παράθυρα να κοιτάζουμε τον κόσμο.

Εμείς δεν είχαμε σπίτια,

πουλιά λαβωμένα χωρίς ουρανό!
Κι οι μπερντέδες ήταν κόκκινοι

Κι ήταν άσπρο το κρεβάτι,

Κι όλο θόλωνε, όλο μέλωνε

Το γλυκό σου μάτι,

Και τα χέρια σου πλεκόντουσαν

Στο κορμί μου γύρω γύρω,

Κι έπινα μέσα απ’ τα χείλια σου,

Γλυκιάν άχνα σαν το μύρο,

Και σταλάζανε απ’ τα χείλια σου

Γλυκά λόγια σαν τα μύρα,

Και ήταν άσπρό το κρεβάτι μας

Κι οι μπερντέδες σαν πορφύρα…

Έτσι αγάπη μου σε χόρτασα

Κι έτσι αγάπη μου σε ήπια

Μέσα στ’ άνομα αγκαλιάσματα

Στ’ άνομα καρδιοχτύπια

Κι απ΄ το μέλι ποθοπλάνταζε

Το κορμί σου και το μάτι

Κι οι μπερντέδες ήταν κόκκινοι

Κι ήταν άσπρο το κρεβάτι

Πρωτίστως να καθορίσουμε την κατεύθυνση:

ύστερα από το σπίτι είναι η δουλειά, τη δουλειά

ακολουθεί το σπίτι, σε κυνηγούν τα διακόσια παράθυρα

των σπιτιών, σε κυνηγούν τα μάτια που δε σε κοιτάζουν,

τα στρογγυλά μικρά σου γράμματα που μιλούν για μιαν ανώφελη

μάχη∙ εδώ όλα υπάρχουν για να σε πληγώνουν

για να δημιουργούν καταστάσεις αναπότρεπτες

κ’ υστέρα πιάνεσαι και δεν μπορεί να ξεφύγεις

η προοπτική είναι μόνο για όσους αφομοιώνονται.

Δε μπορείς να κάμεις μια μικρή, λογική επανάσταση

να πεις: τούτο το βράδυ θα ξαγρυπνήσω στους δρόμους

τούτο το βράδυ θα χαιρετήσω εκατό μίλια την ώρα

μ’ ένα παρδαλό πουκάμισο αδιαφορίας∙

στις πόλεις μας οι στέγες των σπιτιών είναι χαμηλές

ρίχνουν ίσκιους στις γωνιές και φοβίζουν τους περαστικούς

οι άνθρωποι περπατούν προσεκτικά πάνω στα πεζοδρόμια,

ξαφνικά κατεβαίνουν, περπατούν μέσα σου και σε κοιτάζουν.

Μπορείς μόνο, φεύγοντας από το άδειο γραφείο  σου

φεύγοντας την αβεβαιότητα των ματιών και τους ίσκιους

ν’ ασχοληθείς ειρηνικά στο σπίτι «ζωγραφίζοντας με αριθμούς»—

στο κουτί βρίσκεις ένα τελάρο διάστικτο από αριθμούς

ένα σχέδιο διαγραμμένο χωρίς υπονοούμενα και αμφιβολίες

απλό, τυπωμένο σ’  εκατό χιλιάδες αντίτυπα,

βρίσκεις όλα τα χρώματα που θα χρειαστούν, στις αναγκαίες ποσότητες

κι όλο το απόγευμα ασχολείσαι παθητικά

χρωματίζοντας αριθμημένα τετράγωνα  που  θ’   αποδώσουν

ένα επιμελώς καθορισμένο σχέδιο

επιφανείας.

Είχαν χάρη, ευγένεια και μελαγχολία

οι κινήσεις της.

Όπως πλοίον που εξέρχεται λιμένος

κάπως υπερηφάνως

κάπως εν θλίψει.

Κι ό,τι μ’ απόμεινε απ’ το πέρασμά σου

σιγά-σιγά ο χρόνος το λειαίνει

σαν ένα βότσαλο της ποταμιάς.

Μονάχα πια για τ’ όνομά σου είμαι σίγουρος.

Κι όλο το λέω, το ξαναλέω μπροστά στη θάλασσα

μήπως και κάποια νύχτα,

όταν μας πνίγουνε τα σύρματα κ’ η πέτρα,

το χρειαστώ σα λέξη σωτηρίας

κι ανακαλύψω αιφνίδια πώς κι αυτό έχει σβήσει.

Ξεκρέμασε τη ζακέτα της δίχως να κλάψει κι έφυγε-

σα να ξεκρέμασε το φεγγάρι απ’ τον καλοκαιριάτικο ουρανό.

 

Αυτός δεν πίστευε. Περίμενε την ίδια νύχτα,

την άλλη μέρα και την άλλη. Περίμενε.

 

Σαν κλείσαν δυο βδομάδες, με το γύρισμα του φεγγαριού,

το ‘ξερε πως δε θα ‘ρθει. Μονάχα ο καθρέφτης

έμεινε να θυμάται σαν παράθυρο ανοιχτό

σ’ έναν ουρανό χωρίς φεγγάρι.

Γιατί είχε πάρει μαζί της τη ζακέτα.

Ποιος άναψε με τόσες πανσελήνους

τις νύχτες μας που πάγωσαν σε μοναξιά πικρή;

Οι θυρεοί περίλυποι στολίζουνε τις πύλες

των βραδινών παράξενων λαών

και τη φροντίδα των μεγάλων μας μετώπων.

Ακούγεται η ανάσα των Θεών

γαλήνη ανεμισμένη με πελώριους πέπλους,

τι μέγας κρότος θ’ ακουστεί

το πέταλο του ρόδου όταν θα πέσει!


Κανείς δεν ξέρει την αληθινή ιστορία του Νάρκισσου

Ονειρευόταν την ομορφιά

Κι έσκυβε πάνω απ’ το νερό

Να την γνωρίσει στο πρόσωπό του

Έβλεπε φύλλα κι ανταύγειες

Έναν ανάστροφο, υδάτινο ουρανό

Σκιές και λάμψεις απατηλές

Κι ονειρευόταν πάντα.

Κάποτε τρόμαξε τόσο

Σαν είδε την ανάστροφή του εικόνα- μέσα σε κύκλο κλειστό

Βλέμμα ακίνητο, παγωμένο

Στο θάνατο δοσμένο, πρόσωπο παραμορφωμένο, φαγωμένο από τη σήψη

Τον λύγισε τόσο βαθιά η απελπισία

Που πνίγηκε μες στο νερό

Σαν φάνηκε το απελπισμένο πρόσωπό του

Στο θάνατο ήτανε πράγματι ωραίο

Αλλιώτικα ζωντανό.

Γιατί όπως στα όνειρα και στους μύθους

Όλα μπορεί να κρύβουν μια διπλή σημασία

-κι ο θάνατος να σημαίνει ζωή-

 

Μες στην ψυχή μας, όπως στην ψυχή του κόσμου

Όλα καθρεφτίζονται ανάστροφα

Καθώς το δέντρο στο ποτάμι.

Πάρτε ό,τι έχω στη ζωή, αφήστε μου την Έκσταση

Και θα χω περισσότερα εγώ απ’ τον καθένα –

Μπορώ με πλούτη να περνώ, όταν στην πόρτα μου μπροστά

Όσοι κατέχουν πιο πολλά στη φτώχεια ζουν, στη στέρηση;

 Μπα! Και η μοίρα μας έγινε πεζή.

Αν θέλετε, πεθαίνουμε μαζί;

— Σπάνια η πρόταση, ορισμένως.

 

— Ωραίο το σπάνιο. Λοιπόν εμπρός.

Ο τόπος θαυμάσιος και ο καιρός.

— Χι! χι! χι! Απογοητευμένος!

 

— Ίσως. Αλλά προπάντων εραστής

άψογος. Ανέκαθεν ιδεαλιστής.

Να πεθάνουμε τώρα ελάτε.

 

— Περσότερο ειρωνεύεστε, θαρρώ,

παρά όσο κάνετε τον τρυφερό.

Πάψετε, κύριε, αν αγαπάτε.

 

Έτσι το βράδυ κείνο απάνω στη

χλόη, και στ’ άνθη απάνω καθιστοί,

δυο περίεργοι ερωτευμένοι

 

αναβάλανε τέτοιο ζηλευτό

θάνατο, κι απομείνανε γι’ αυτό

— χι! χι! χι! — καταγοητευμένοι.

Μενεξέδες και ζουμπούλια

και θαλασσινά πουλιά

αν τη δείτε την καλή μου

χαιρετίσματα πολλά…

 

Η κιθάρα μου να σπάσει

και τα τέλια να κοπούν

και τα χέρια που την παίζουν

μες στη μαύρη γη να μπουν.

 

Πες μου γιατί σαν ξένο με κοιτάς,

δεν είμ’ εγώ εκείνος π’ αγαπούσες;

με λάτρευες – με λάτρευες πιστά

και με αγνοφιλούσες.

 

Τι ωραία πουν’ τα βράδια

μια βαρκούλα με πανί

ένας νέος ν’ ακομπανιάρει

και μια νέα νατραγουδεί…

 

Πες μου τη δασκάλισσά σου

που σε μάθαινε χορό

και σταυρώνεις τα ποδάρια

σαν την πάπια στο νερό

 

Πες μου γιατί σαν ξένο με κοιτάς,

δεν είμ’ εγώ εκείνος που αγαπούσες;

με λάτρευες – με λάτρευες πιστά

και με αγνοφιλούσες.

 

Αν εσύ δε μου το δώσεις

το φιλί που σου ζητώ

απο κει κι ας με περάσουν

απ’ την πόρτα σου νεκρό.

 

Μενεξέδες και ζουμπούλια

και θαλασσινά πουλιά

αν τη δείτε την καλή μου

χαιρετίσματα πολλά…


Σκεπασμένο

με κόκκινα φύλλα

ζεστό

φεγγάρι.

 

Ακίνητο

πάνω

από το σταματημένο φορτηγό.

 

Ο οδηγός

του οποίου

γαλήνιος

 

ουρεί

στον απέναντι

τοίχο.

 
Τον πήραν τον Κολιό

τον πήραν οι  μαστόροι

παιδί από το σκολειό

να  μάθει πηλοφόρι.

 

Καρδιά πονετική

τον ξέβγαλε με κλάμα:

«Τετράδη Κυριακή,

θα καρτερώ για γράμμα».

 

Δε σώνει άλλο να ιδεί,

παιδεύεται το  μάτι:

κρατούσε ένα ραβδί,

το στρώμα του στην πλάτη.

 

Μας έφυγε ο Κολιός

κι είχε  μια τέτοια λύπη!

θα ’ναι όλοι δω τ’ Άη-Λιος

και μόνο αυτός θα λείπει.


Εκτός ελέγχου, μοιάζει με επανάσταση που αρχίζει.

Ο σκύλος… λύσσαξε και άρχισε να βρίζει.

Το ποτήρι όντως έχει ήδη ξεχειλίσει,

απ’ την τόση αδιαφορία που μας έχει πλημμυρίσει. Συνεχώς, ο μικρός Αλέξης μου θυμίζει,

Πώς, η ελευθερία του λόγου ακριβά κοστίζει.

Πάνε τα χρόνια που με λέγανε φατσούλα,

τώρα έχω και ταμπέλα: Τρομοκράτης με κουκούλα. Πάλι… το μυαλό μου παρανοεί.

Πως αφήσαμε τη παρακμή τόσο να εξαπλωθεί;

Όλο μας το είναι ένα Πράντα και μια Σέρκοβα.

 

Γαμώτη μου, γι’ αυτό έφυγ’ ο Juliani ρε στη Γένοβα;

Κάτω απ’ το αγέρωχο βλέμμα του αετού,

με φυλάνε κάθε μέρα απ’ το μάτι του κακού.

Είμαι Ευρωπαίος σύμμαχος με υπερδύναμη.

Να πα να γαμηθείτε ρε.. Είσαστε τύραννοι.

 

Ζέσταμα οργής από το κοίλο δρόμου ξέβρασμα,

κέρασμα φωτιάς υπευθύνους δίνω το έναυσμα.

Είμ’ η βενζίνη στο μπουκάλι μιας κουκούλας,

και μεμονωμένο περιστατικό μιας χώρας δούλας.

 

Σάπιες συνειδήσεις με απωθημένα τα βαθιά

εξαπλώθηκαν σε πόστα που γαμάνε όλη τη Γη.

Νιώθεις τυχερός που ζεις στο σύστημα σαν πιόνι,

Πρόσεξε όμως γιατί και το ανήλικο σκοτώνει.

 

Επαναπαυμένος, κοιμισμένος απ’ την λύπηση,

αφ’ όλα είναι υπό έλεγχο με καθαρή συνείδηση,

ο δρόμος αλοιφές και βρώμισε παντού μπαρούτια,

στο τέλος όλοι θα φορέσουν πράσινα παπούτσια.

 

Μην προσπαθήσεις να μ’ αλλαξοπιστήσεις

έχω άλλο θεό, εγώ δεν προσκυνάω ειδήσεις.

(πως) τα κόμματα ζητάν να ακολουθήσεις

χαμένες συνειδήσεις σε στημένες συναντήσεις.

 

(μα απέχω) μαζί με το υπόλοιπο σαράντα οκτώ

τοις εκατό ζητάν σταυρό (μα δεν έχω).

Άσε τι σου λένε και βρες κάτι αληθινό

κάτι που να έχει γίνει εδώ (μα δεν βλέπω).

 

Πολλοί μιλάν μιλάν, και ψέματα σκορπάν,

κι άμα την ψυλλιαστείς στο εξωτερικό το σκαν,

ο νόμος είναι τυφλός και δεν τους βλέπει καν,

μα ο κόσμος είναι τρελός να γίνει πρέπει μπαμ

 

ναι… συνέχεια… Μέγας… Λόγος Απειλή… Θανάσιμος.

 

Βρώμικη εικόνα, Αθηναία Βαβυλώνα,

στον αγκώνα σου κρατάς τον πολιτισμικό χειμώνα.

 

(αφενός) προφανώς ο καπιταλισμός ακμάζει

εμφανώς ο πλούτος ούτως ή αλλιώς είναι καρπός.

 

Γι’ αυτό συνάπτει με τη σήψη, στην ύψιστη στάθμη

με την πίστη, την ωμή καταστολή, την ανασφάλιστη εργασία,

την ευθεία πορεία στην ανεργία, την πορνεία, την βία,

την παιδεία εκείνη που δεν μπορεί να αφυπνίσει.

βιασμός πάνω στη φύση, η εξέλιξη που πνίγει οτιδήποτε ανθίζει.

 

Είναι τα πάντα εκτός ελέγχου στην προβολή των λίγων,

επανάσταση κονσέρβας, διανομή πάντα κατ’ οίκον.

 

Πέφτουν νιφάδες, έλα στο 2000,

εννιά παντού ματάδες, μονάδες και ομάδες

μα πίσω τους τυπάδες, όπλα τη καρδιά και πέτρες πίσω ούλοι,

μεροδούλι μεροφάι όμως δούλοι κανενός δεν είναι.

 

Το συναίσθημα με γράμμα πάει,

και αν στην υψικάμινο της Γης μοιάζουν με ψαροκάικα όσο περνάν φουρτούνες,

μη σκοτώνετε τα ζώα που σας ‘μάθαν,

μα τα ζώα της τιβί και κάντε γούνες.

 

Να σωθούμε ζούμε δρούμε στο πλανήτη σα κομήτης,

πάντα κάπου, κάποιο πάρκο, θα ανασαίνει ένας αλήτης,

με ανάσα που είν’ ασήκωτη σα τη μαγκιά ρε μόρτη,

είχαμε σκλαβιά μονάχα 400 έτη.

 

Ζητώ οξυγόνο μα δεν φτάνει στο πνευμόνι, παγώνω,

καίνε τα δάση άσκοπα αλλά στα αλήθεια κάνουν φόνο,

και με τον νόμο, ότι κάηκε να γίνει αυθαίρετα.

-Εύχομαι όσα κάηκαν να τα βρείτε σε φέρετρα!

 

Σημεία και τέρατα που ζούμε πολιτισμένοι,

κυκλοφορούμε τρομοκρατημένοι, εξασθενισμένοι.

Από ώρες εργασίας, μη σε φάει ο Τειρεσίας.

Προσοχή στο σκαλοπάτι της κάθε εκκλησίας.

 

Προσοχή στα λεφτά, είναι μια άψυχη μάζα,

κι απ’ το θεσμό των Ολυμπιακών, ως τον Καλατράβα.

Άντε τράβα, τα πάντα βγήκανε εκτός ελέγχου,

κι αυτοί που έπρεπε να είναι εκεί, απέχουν.

 

Μέσα στα χρόνια που μεγάλωσα έχω μάθει μάγκα,

ότι σα τα ποντίκια μάς πηγαίνουνε στη φάκα.

 

Το κράτος δεν με ξέρει, δεν ξέρει να προσφέρει

κι όταν τα κάνουμε πουτάνα δεν μας υποφέρει.

Τώρα σκοτώνουνε παιδιά μπροστά στα μάτια μας,

κι εμείς μες στην Ελλάδα να ψάχνουμε τα κομμάτια μας.

 

Σαν ένα όπλο που κολλάει θέλουν το μυαλό σου

γράψε ότι σκέφτεσαι στο θέμα συγκεντρώσου.

είναι να τα σπας καμιά φορά γιατί βιδώνεσαι,

μην είσαι μαλάκας και με τα κόμματα εκδηλώνεσαι.

 

Κρυφοπουτάνες και ματσοπιτσιρικάδες

έχουν πάρει λάθος δρόμο και θα γίνουνε πουτάνες.

 

Πιστός στα ιδανικά μου, όπως και στα σκυλιά μου,

γιατί σε όποιο μονοπάτι πάω είναι πάντα κοντά μου,

δεν δίνω σεβασμό, δεν δίνω τα λεφτά μου

σε καριόληδες που θέλουνε να κάψουν τα μυαλά μου.

 

Σε αυτή τη πόλη μένω μόνος, δεν με φαγε ο χρόνος,

τα λόγια μου είναι περίπου όπως ένας τόνος,

απ ‘ατσάλι για κάποιους μπορεί να’ ναι ένας πόνος

κάθε πούστης αστυνόμος πληρωμένος δολοφόνος.

 

Δεν είμαι κλώνος, είμαι μπουκάλι και φωτιά συγχρόνως,

στους δρόμους δέκα μπάτσοι κι ένας τροχονόμος

και όλοι σε κοιτάνε λες και είσαι ανθρωποκτόνος.

 

Έξω γίνεται ένας φόνος και το χρήμα τους ο θρόνος,

υπάρχει φθόνος, μες στα στενά που περπατάμε.

 

Μας κόψαν τα φτερά και δεν μπορούμε να πετάμε,

όμως ξέρουμε που πάμε και πάντα ποιον πατάμε,

και μη σε νοιάζει πάντα τα χαρτιά μας κουβαλάμε.

 

 

Προσφέρουν όντα μη σκεπτόμενα σκυφτούς τυφλούς κι αγνώμονες

γρανάζια σε μια μηχανή με τους δικούς τους γνώμονες,

επάνω στη σκακιέρα δειλά πιόνια υποκινούμενα,

σε μέρη το λογαριασμό να ‘μαστε τα κρατούμενα,

αρνούμαι να ‘με υπόδουλος βγάλτε με απ’ την πρίζα.

 

Εκτός ελέγχου νιώθω το κακό χτυπάω στη ρίζα,

σε ποια κορνίζα κι ο καμβάς βαμμένος με αίμα από παιδιά,

θέλω να γίνουνε τα δάκρυα μου φωτιά.

 

Θέλω να γίνουν όλο τους σε χέρι ενός αναρχικού

ή το αίμα που τρέχει, ενός μπάτσου νεκρού.

Μια θηλιά στο λαιμό, κάθε αγράμματου κι αλήτη, ή μια σφαίρα καρφωμένη σε κεφάλι ασφαλίτη.

 

Εμένα τα αδέλφια μου σίγουρα είναι αλήτες

αυτοί γεννάνε επαναστάσεις ακόμα,

κι είναι από αυτούς που δεν φοβούνται να βρεθούν στο χώμα.

 

Λίπασμα οι πρώτοι νεκροί γι αυτούς που έρχονται.

 

Πατρίδα της ελπίδας για όσους δεν ανέχονται

την καθημερινότητα,

να τους βιάζουν, δεν διστάζουν αυτοί μένουνε και φωνάζουν.

 

Γι αυτούς είμαι επικίνδυνος γιατί παρεκκλίνω απ’ την πορεία.

 

Ακόμα ονειρεύομαι ελευθερία.

Στη μνήμη σου κρατάω στα χέρια μου φωτιά και σίδερο,

και κει που συναντάω τη βία απαντάω με βία.

 

Πολιτισμός που θάβεται, βλέπεις πως χάνεται

είν΄η βιτρίνα μιας ζωής που ξεπροβάλλεται

κι όσο δε μάχεσαι κι ίσως να ψάχνεσαι

ίσως να είσαι το σήμερα που αύριο χάνεσαι

 

Τέλος εποχής εκρήγνυνται μάγκα τα πάντα

στους δρόμους σε αυτό το μίσος που βγαίνει μην κλείνεις τα μάτια.

 

Τέλος τα χάδια, η ανοχή ξεσπάει

το θήραμα βγαίνει από τη φωλιά του και χτυπάει.

Χρόνια τώρα η χώρα, κατρακυλάει με φόρα.

 

Χρόνια τώρα η χώρα κατρακυλάει με φόρα

Το καταφέρανε σε κάνανε νεκρό, με νιώθεις;

Κι αφού το βλέπεις δεν τη σβήσανε εντελώς τη φλόγα

ήρθε η στιγμή να τους σκοτώσεις.


Τα βιβλία μου (που δεν ξέρουν πως υπάρχω)

είναι κομμάτι του εαυτού μου όπως κι αυτό το πρόσωπο

με τους γκρίζους κροτάφους και τα γκρίζα μάτια

που μάταια αναζητώ ψηλαφώντας

με την παλάμη τα κρύσταλλα.

Με κάποια εύλογη πικρία

Συλλογίζομαι πως οι λέξεις που ουσιαστικά

με εκφράζουν βρίσκονται μέσα σ’ εκείνες τις σελίδες

που αγνοούν την ύπαρξή μου, όχι σ’ αυτές που έχω γράψει.

Καλύτερα έτσι. Οι φωνές των νεκρών

θα μου μιλούν για πάντα.


Κίτρινοι ανθοί, σα νάρκισσοι, που ζείτε ολοένα

Στις κάτασπρες τις αμουδιές, κει στη λευκή Λευκάδα,

Θυμώσατε κάποιες βραδιές, αυγούλες, μεσημέρια,

Με πάναγνες χρυσές ψυχές που εδίναμε τα χέρια;

Θυμάστε τι ετραγούδησαν τριγύρω τ’ ακρογιάλια

Με τ’ αργυρόηχα κύματα τ’ αστέρια στα κανάλια,

Πως λαμποκόπα η θάλασσα και η ζωή γελούσε –

Αξαίνανε οι λογισμοί κι’ η φύση τραγουδούσε;…

Τώρα θολά τα σύγνεφα στα ύψη ανεμοδέρνουν

Και σεις λουλούδια ποθητά δεν είστε πλέον για μένα

Τελώνια γύρω μου βογγούν αστροπελέκια φέρνουν:

Οι χρόνοι φεύγουν και κυλούν θυμούμαι περασμένα.


Αυτά τα μάτια τα γλυκά, για πες μου που τα βρήκες,

τα είχες, για τα αγόρασες, για δανεικά τα πήρες.

Για μαύρα μάτια χάνομαι, για γαλανά πεθαίνω

για αυτά τα κρασογάλανα στον Άδη κατεβαίνω

 

Τα μαύρα μάτια την αυγή δεν πρέπει να κοιμούνται,

μον΄ πρέπει ν’αγκαλιάζονται και να γλυκοφιλιούνται.

Αυτά τα μάτια τα γλυκά, πουλί μου που τα ήβρες

και με αυτά με πλάνεσες και σκλάβο σου με πήρες.

 

Για μια πεταλούδα

ήθελα να γράψω

που πέταξε μπροστά μου

για την ομορφιά των φτερών της,

τα χρώματα στο ήλιο πως φώτιζαν

για την ομορφιά της να γράψω

για το κυμάτισμα του πετάγματος της

που δόξαζε τον κόσμο

ήθελα.

 

Θα έπρεπε όμως μετά να μιλήσω

για το εφήμερο

και αυτή την εποχή

είμαι εύθραυστος για τέτοια

 

-σαν πεταλούδα είμαι-

 

Δεν έγραψα.

Προτίμησα να πετάξω στο δάσος

 
Γιατί η χαρά, η λίγη μας χαρά

σε λύπη θα μας βγάλει;

Σα σύννεφο θλίψη μας σκέπασε

και γέρνουμε στη θλίψη το κεφάλι.

 

Λιώνω αδερφή κι απόκρυφη

σε σώνει ψυχοπόνια.

Φεύγουν οι μαύροι γερανοί και παίρνουνε

στα μαύρα τους φτερά τα χελιδόνια.

 

Γιατί η χαρά, η λίγη μας χαρά

σε λύπη να μας βγάλει;

Εξεχειμωνιαστήκαμε

σε ξένους τόπους πάλι.


Ένα κάθε βδομάδα,

στην ορισμένη μέρα,

πάντα στην ίδιαν ώρα,

τρία βαπόρια ωραία,

η “Kλεοπάτρα”, η “Σεμίραμις” κ’ η “Θεοδώρα”,

ανοίγουνται απ’ την προκυμαία

στις εννέα,

πάντα για τον Περαία,

το Mπρίντιζι και το Tριέστι,

πάντα.

 

Xωρίς μανούβρες κ’ ελιγμούς

και δισταγμούς

κι’ ανώφελα σφυρίγματα,

στρέφουνε στ’ ανοιχτά την πρώρα,

η “Kλεοπάτρα”, η “Σεμίραμις” κ’ η “Θεοδώρα”,

σαν κάποιοι καλοαναθρεμμένοι

που φεύγουν από ένα σαλόνι

χωρίς ανούσιες χειραψίες

και περιττές.

 

Aνοίγουνται απ’ την προκυμαία

στις εννέα,

πάντα για τον Περαία,

το Mπρίντιζι και το Tριέστι,

πάντα –και με το κρύο και με τη ζέστη.

 

Πάνε

να μουντζουρώσουν τα γαλάζια

του Aιγαίου και της Mεσογείου

με τους καπνούς των.

Πάνε για να σκορπίσουνε τοπάζια

τα φώτα τους μέσ’ στα νερά

τη νύχτα.

Πάνε

πάντα μ’ ανθρώπους και μπαγκάζια…

 

H “Kλεοπάτρα”, η “Σεμίραμις” κ’ η “Θεοδώρα”,

χρόνια τώρα,

κάνουν τον ίδιο δρόμο,

φτάνουν την ίδια μέρα,

φεύγουν στην ίδιαν ώρα.

 

Mοιάζουν υπάλληλοι γραφείων

που γίνανε χρονόμετρα,

που η πόρτα της δουλειάς,

αν δεν τους δει μια μέρα να περάσουν

από κάτω της,

μπορεί να πέσει.

 

(Όταν ο δρόμος είναι πάντα ίδιος

τι τάχα αν είναι σε μια ολόκληρη Mεσόγειο

ή απ’ το σπίτι σ’ άλλη συνοικία;)

H “Kλεοπάτρα”, η “Σεμίραμις” κ’ η “Θεοδώρα”

είναι καιρός και χρόνια πάνε τώρα

του βαρεμού που ενοιώσαν την τυράννια,

να περπατούν πάντα στον ίδιο δρόμο,

να δένουνε πάντα στα ίδια λιμάνια.

 

Aν ήμουν εγώ πλοίαρχος,

ναι  

αν ήμουν εγώ πλοίαρχος

στην “Kλεοπάτρα”, τη “Σεμίραμη”, τη “Θεοδώρα”,

αν ήμουν εγώ πλοίαρχος

με τέσσερα χρυσά γαλόνια

κι αν μ’ άφηναν στην ίδια αυτή γραμμή

τόσα χρόνια,

μια νύχτα σεληνόφεγγη,

στη μέση του πελάγου,

θ’ ανέβαινα στο τέταρτο κατάστρωμα

κι ενώ θ’ ακούγουνταν η μουσική

που θα’ παιζε στης πρώτης θέσης τα σαλόνια,

με τη μεγάλη μου στολή,

με τα χρυσά μου τα γαλόνια

και τα χρυσά μου τα παράσημα,

θα’ γραφα μιαν αρμονικότατη καμπύλη

από το τέταρτο κατάστρωμα

μέσ’ στα νερά,

έτσι με τα χρυσά μου,

σαν αστήρ διάττων

σαν ήρως ανεξήγητων θανάτων.

Ήταν ωραία σύνολα τα επιστημονικά

βιβλία, οι αιματόχαρες εικόνες τους, η φίλη

που αμφίβολα κοιτάζοντας εγέλα μυστικά,

ωραίο κι ό,τι μας εδίναν τα φευγαλέα της χείλη…

 

Το μέτωπό μας έκρουσε τόσο απαλά, με τόση

επιμονή, που ανοίξαμε για να ‘μπει σαν κυρία

η Τρέλα στο κεφάλι μας, έπειτα να κλειδώσει.

Τώρα η ζωή μας γίνεται ξένη, παλιά ιστορία.

 

Το λογικό, τα αισθήματα μάς είναι πολυτέλεια,

βάρος, και τα χαρίζουμε του κάθε συνετού.

Κρατούμε την παρόρμηση, τα παιδικά μας γέλια,

το ένστικτο ν’ αφηνόμεθα στα χέρι του Θεού.

 

Μια κωμωδία η πλάση Του σαν είναι φρικαλέα,

Εκείνος, που έχει πάντοτε την πρόθεση καλή,

ευδόκησε στα μάτια μας να κατεβάσει αυλαία

— ω, κωμωδία! — το θάμπωμα, τ’ όνειρο, την άχλυ.

 

…Κι ήταν ωραία ως σύνολο η αγορασμένη φίλη,

στο δείλι αυτό του μακρινού πέρα χειμώνος, όταν,

γελώντας αινιγματικά, μας έδινε τα χείλη

κι έβλεπε το ενδεχόμενο, την άβυσσο που ερχόταν.


Οι άνθρωποι το πιο συχνά

δεν ξέρουν τι να κάνουνε τα χέρια τους

Τα δίνουν –τάχα χαιρετώντας– σ’ άλλους

Τ’ αφήνουνε να κρέμονται σαν αποφύσεις άνευρες

Ή –το χειρότερο– τα ρίχνουνε στις τσέπες τους

και τα ξεχνούνε

Στο μεταξύ ένα σωρό κορμιά μένουν αχάιδευτα

Ένα σωρό ποιήματα άγραφα.

Σας ξαναβλέπω, ω ξέφωτο, μαγευτικές ακρογιαλιές

νερά στρωτά όπου πρώτα

το γύρω θάμα εκλείνατε μέσα σε χίλιές σας σταλιές

με τα μαλλιά μου ως τίναζα το διαμαντένιο ιδρώτα.

 

Φεύγω και πάλε, έχετε γεια χρώματα, σχήματα, ουρανοί

στο χρυσαφένιο δίσκο,

σας παίρνω τώρα όλα μαζί στην ξενιτειά τη σκοτεινή

στης θολωμένης μου ματιάς το δάκρυο να σας βρίσκω.

Πάντα ήθελα

να αγοράσω μια λάμπα

για το δωμάτιο σου.

Όχι πως ήταν σκοτεινό αλλά να,

ήθελα τάχα να σου πω

πώς ανάβοντας κάθε βράδυ το μυστικό μας

θα μπορούσες να θυμάσαι

πώς εσύ ζητούσες

να σβήνεις

τη μνήμη.

Την ευτυχία πρώτη φορά τη νιώθω,

στο πλάι σας το γλυκό κι είστε δικές μου,

αγαπημένες και σ’ εμέ, τον πόθο

και των τριών να δάμαζα, καλές μου.

 

Αληθινές, γιατ’ είστε, με ποθείτε

και σας ποθώ σαν φυσική αρμονία,

σαν πρωτόπλαστος, σαν Ανταίος, σαν Ήρως,

επάνω απ’ την αντρίκεια μου μανία.

 

Υγεία μού δίνει η γενναία ορμή σας,

μου πλαταίνει τα στήθη, μ’ αντρειεύει.

κι αν στις κραυγές του Πόθου, στο φιλί σας

ξεχειλούσα, η ιδέα με μαγεύει.

 

Σαν στοιχείο, απ’ τους δρυμούς που πνέει

πνεύμα του Ανέμου, να χυθώ στις κλίνες,

μαζί σας ένα να γινώ κι οι Ωραίοι

στων Αιώνων να μ’ ανυμνούν τις δίνες.

 

Τ’ όνειρο της Ζωής Μου, της Ζωής Σας,

ω! να γινόμουν για πολύ κι αιώνια,

ο θρίαμβός μου να ’σαστε, δική σας

η δόξα, που τα χείλη μας –αηδόνια

 

να μελωδούν παντοτινά κουαρτέτο,

που τίποτα ποτέ να μη χωρέσει

σε ύφος οργίων, λαχανιασμών καρνέτο

φιλί επιγλωσσιτό, χυμών η βρύση.

 

Κι ύστερα, τη μια χαρωπή φιλία

μια στοργική αγάπη, σφραγισμένη

με φυσική την αίσθηση, ομιλία

που τρέμει, στην ενθύμηση δοσμένη.

Όταν στα βάθη της νυκτός με περιζώνει

άκρα θαλάσσης, ουρανού και γης ειρήνη,

το πνεύμα οπού στην ταραχή του κόσμου σβήνει

σιγά την μυστικήν ζωή του ανανεώνει.

 

Των πόθων όλων και παθών αγάλι’ οι πόνοι

παύουν, καθώς στο νουν απλώνετ’ ευφροσύνη,

ο αιθέρας, οπού αρχήθεν η ψυχή μου κλίνει,

ήσυχη ορμή προς κόσμον άλλον με φτερώνει.

 

Και όσα πνεύματα εδώ στα πλάσματά τους είδα,

ακαθρέφτιστα εκεί θωρεί τα η φαντασία,

κι όταν θαρρώ πως την χρυσήν πατώ βαθμίδα,

 

όπου αντηχεί ψηλάθε απέραντη αρμονία

θαμπή στιγμή την ιλαρήν μού παίρνει ελπίδα

με ουράνιο λάλημα να ειπώ τραγούδια θεία.

Όλα του κόσμου ονείρατα

κι η Αγάπη ονειροκρίτης,

με δυο ματιές που τα εξηγεί

τα λέει μ’ ένα φιλί της.


Σβήνει το φως

από τα μάτια μου

κι όλα όσα έζησα

μπρος μου περνάνε.

 

Στέκομαι εδώ

στον τελευταίο σταθμό

με όλα όσα αγάπησα

και πήγαν χαμένα.

 

Δε μετανιώνω πια,

όλα ή τίποτα,

δάσος και ερημιά,

αυτή ήταν η ψυχή μου,

πάει πια.

 

Σαν νοσταλγώ

πουλιά με παν μακριά,

πόνο δεν νιώθω πια

μόνο θυμάμαι.

Πάντα έλεγες

πως η ζωή είν’ στιγμές,

κύμα που σκάει σ’ ακτές,

κερί που λιώνει.

 

Δε μετανιώνω πια

όλα ή τίποτα,

δάσος και ερημιά,

αυτή ήταν η ψυχή μου,

πάει πια.

 

Δεν κόβεται στα δύο η ζωή

είναι ήλιος και μαζί βροχή

κι ούτε για μια αιωνιότητα

δεν θ’ άλλαζα μια μέρα απ’ αυτή.

 

Δεν κόβεται στα δύο η ζωή

είναι κόλαση, παράδεισος μαζί

κι αυτά που έζησα

είτε άσχημα, είτε όμορφα

ήσαν εγώ κι εσύ.

 

Δεν κόβεται στα δύο η ζωή

είναι ήλιος και βροχή μαζί.


Ήταν γυναίκα και κίονας μαζί

τα μαλλιά της κατάμαυρα κάπνιζαν μέσα στο φως.

Τις νύχτες καίγοντας τα σεντόνια στη μοναξιά της

άφηνε εγκαύματα τρυφερά στο κορμί της.

 

Το πρωί τα πετούσε στη θάλασσα, άχρηστα

κι εκείνα ταξίδευαν μαύρα πανιά.

Όμως εκείνη δε τα λογάριαζε.

«Είναι μια μπόρα καλοκαιρινή, δεν είναι σάβανα»

απαντούσε

κι η γυναίκα πιο θηλυκιά, σήκωνε τους αγκώνες της

κι έδενε τα μαλλιά της

σ’ εκείνο το ρημαγμένο ακρογιάλι.

 

Οι σύντροφοι της που δεν πέθαναν όλοι

έρχονται συχνά μες στον ύπνο της,

κουβεντιάζουν σιγά, τυφλωμένοι

από ένα φως που δε λέει να βασιλέψει ακόμη.


Καίγομαι και σιγολιώνω

και για σένα μαραζώνω

αχ, τι καημός

 

Μίλησέ μου μίλησέ μου

δυο λογάκια χάρισέ μου

αχ, ο φτωχός

 

Σ’ αγαπώ σ’ αγαπώ

ως κανένας άλλος

στην καρδιά μου ρίζωσε

έρωτας μεγάλος

 

Τι να κάνω τι να κάνω

αχ ο μαύρος θα πεθάνω

αχ, τι καημός

 

Μίλησέ μου μίλησέ μου

δε σε φίλησα ποτέ μου

αχ, ο φτωχός

 

Σ’ αγαπώ σ’ αγαπώ

ως κανένας άλλος

στην καρδιά μου ρίζωσε

έρωτας μεγάλος

 

Μίλησέ μου μίλησέ μου

δε σε φίλησα ποτέ μου

αχ, τι καημός


Ποιο βάρος έχουν τα πουλιά

ο αέρας δεν σκορπίζει

στα έκθαμβα μάτια μας εμπρός

Κρατώντας άψυχο στο χέρι

το σπουργίτι είναι πολύ μικρό

άμα πέσει

Στον ουρανό μένει το πέταγμα

γραμμή από αόρατο μολύβι

σε παλιό τεφτέρι της ζωής

χώνοντας στην τσέπη

Χωρικοί οι άνθρωποι

φτιαγμένοι από λάσπη

κολλάνε τα πόδια στο χωράφι

όταν θέλουν να σηκωθούν ψηλά

όπου αλήθειες δεν υπάρχουν

παρά χνούδια.


Δεν τραγουδώ παρά γιατί μ’ αγάπησες

στα περασμένα χρόνια.

Και σε ήλιο, σε καλοκαιριού προμάντεμα

και σε βροχή, σε χιόνια,

δεν τραγουδώ παρά γιατί μ’ αγάπησες.

 

Μόνο γιατί με κράτησες στα χέρια σου

μια νύχτα και με φίλησες στο στόμα,

μόνο γι’ αυτό είμαι ωραία σαν κρίνο ολάνοιχτο

κ’ έχω ένα ρίγος στην ψυχή μου ακόμα,

μόνο γιατί με κράτησες στα χέρια σου.

 

Μόνο γιατί τα μάτια σου με κύτταξαν

με την ψυχή στο βλέμμα,

περήφανα στολίστηκα το υπέρτατο

της ύπαρξής μου στέμμα,

μόνο γιατί τα μάτια σου με κύτταξαν.

 

Μόνο γιατί όπως πέρναα με καμάρωσες

και στη ματιά σου να περνάη

είδα τη λυγερή σκιά μου, ως όνειρο

να παίζει, να πονάη,

μόνο γιατί όπως πέρναα με καμάρωσες.

 

Γιατί, μόνο γιατί σε σέναν άρεσε

γι’ αυτό έμεινεν ωραίο το πέρασμά μου.

Σα να μ’ ακολουθούσες όπου πήγαινα,

σα να περνούσες κάπου εκεί σιμά μου.

Γιατί, μόνο γιατί σε σέναν άρεσε.

 

Μόνο γιατί μ’ αγάπησες γεννήθηκα,

γι’ αυτό η ζωή μου εδόθη.

Στην άχαρη ζωή την ανεκπλήρωτη

μένα η ζωή πληρώθη.

Μόνο γιατί μ’ αγάπησες γεννήθηκα.

 

Μονάχα για τη διαλεχτήν αγάπη σου

μου χάρισε η αυγή ρόδα στα χέρια.

Για να φωτίσω μια στιγμή το δρόμο σου

μου γέμισε τα μάτια η νύχτα αστέρια,

μονάχα για τη διαλεχτήν αγάπη σου.

 

Μονάχα γιατί τόσο ωραία μ’ αγάπησες

έζησα, να πληθαίνω

τα ονείρατά σου, ωραίε που βασίλεψες

κ’ έτσι γλυκά πεθαίνω

μονάχα γιατί τόσο ωραία μ’ αγάπησες.

 — Τι περιμένουμε στην αγορά συναθροισμένοι;

 

        Είναι οι βάρβαροι να φθάσουν σήμερα.

 

— Γιατί μέσα στην Σύγκλητο μια τέτοια απραξία;

  Τι κάθοντ’ οι Συγκλητικοί και δεν νομοθετούνε;

 

        Γιατί οι βάρβαροι θα φθάσουν σήμερα.

        Τι νόμους πια θα κάμουν οι Συγκλητικοί;

        Οι βάρβαροι σαν έλθουν θα νομοθετήσουν.

 

 

—Γιατί ο αυτοκράτωρ μας τόσο πρωί σηκώθη,

 και κάθεται στης πόλεως την πιο μεγάλη πύλη

 στον θρόνο επάνω, επίσημος, φορώντας την κορώνα;

 

        Γιατί οι βάρβαροι θα φθάσουν σήμερα.

        Κι ο αυτοκράτωρ περιμένει να δεχθεί

        τον αρχηγό τους. Μάλιστα ετοίμασε

        για να τον δώσει μια περγαμηνή. Εκεί

        τον έγραψε τίτλους πολλούς κι ονόματα.

 

 

— Γιατί οι δυο μας ύπατοι κ’ οι πραίτορες εβγήκαν

 σήμερα με τες κόκκινες, τες κεντημένες τόγες·

 γιατί βραχιόλια φόρεσαν με τόσους αμεθύστους,

 και δαχτυλίδια με λαμπρά, γυαλιστερά σμαράγδια·

 γιατί να πιάσουν σήμερα πολύτιμα μπαστούνια

 μ’ ασήμια και μαλάματα έκτακτα σκαλιγμένα;

 

        Γιατί οι βάρβαροι θα φθάσουν σήμερα·

        και τέτοια πράγματα θαμπώνουν τους βαρβάρους.

 

 

—Γιατί κ’ οι άξιοι ρήτορες δεν έρχονται σαν πάντα

 να βγάλουνε τους λόγους τους, να πούνε τα δικά τους;

 

        Γιατί οι βάρβαροι θα φθάσουν σήμερα·

        κι αυτοί βαρυούντ’ ευφράδειες και δημηγορίες.

 

— Γιατί ν’ αρχίσει μονομιάς αυτή η ανησυχία

 κ’ η σύγχυσις. (Τα πρόσωπα τι σοβαρά που εγίναν).

 Γιατί αδειάζουν γρήγορα οι δρόμοι κ’ η πλατέες,

 κι όλοι γυρνούν στα σπίτια τους πολύ συλλογισμένοι;

 

        Γιατί ενύχτωσε κ’ οι βάρβαροι δεν ήλθαν.

        Και μερικοί έφθασαν απ’ τα σύνορα,

        και είπανε πως βάρβαροι πια δεν υπάρχουν.

 

                               __

 

 Και τώρα τι θα γένουμε χωρίς βαρβάρους.

 Οι άνθρωποι αυτοί ήσαν μια κάποια λύσις.


Άμα φεύγω σε θέλω περισσότερο,

Άμα μένω, το ίδιο σε θέλω.

Η καρδιά σου είναι σπίτι μου

και η καρδιά μου κήπος σου.

 

Έχω τέσσερα περιστέρια ,

τέσσερα περιστέρια έχω.

Η καρδιά μου είναι σπίτι σου

και η καρδιά σου κήπος μου!

Για λόγους πρόνοιας

συχνά επικοινωνώ από τώρα

με την Κόλαση.

Κι όλο ρωτάω κάτι φιλαράκια

πρώην αγγέλους

ποιες οι συνθήκες

και το τι μας περιμένει.

Μου λένε για καζάνια, γι’ αλυσίδες

για βασανιστήρια, τα γνωστά.

Όμως εσχάτως επιμένουν

στον αθλητισμό:

εδώ οι ποδοσφαιριστές, μου λένε

με κομμένα πόδια

παίζουν νυχθημερόν

επάνω στ’ αναπηρικά τους καροτσάκια.

Οι πρώην μπασκετμπολίστες

τώρα νάνοι δίχως χέρια

με το κεφάλι μάταια προσπαθούν

να φτάσουν το καλάθι.

Το πιο φρικτό: οι μπάλες είν’ τετράγωνες.

Κι οι φίλαθλοι, σε απόλυτη αμνησία

μπερδεύουν τις ομάδες τους

ζητωκραυγάζουν λάθος

και φεύγουν πάντα κι όλοι

λυπημένοι.


Κάθομαι σ’ αυτό το δωμάτιο

και μετράω τα δάχτυλα

που μου λείπουν

κάθομαι στη σκιά

δε φυσάει

κάποιος έκλεισε την τηλεόραση.

Το πρώτο δάχτυλο

το ‘χασα από τρέλα

ένα βράδυ

το ‘κοψα μόνος μου.

Το δεύτερο δάχτυλο

μου ‘φυγε στο δρόμο

μαράθηκε απ’ τα χιλιόμετρα

κι έπεσε.

Το τρίτο δάχτυλο

τακτοποιήθηκε αρμοδίως

μου υποσχέθηκαν

ότι θα ξαναφυτρώσει.

Το τέταρτο δάχτυλο

το ΄κλεψαν οι εξωγήινοι

ακόμη κάνουν

πειράματα πάνω του.

Το πέμπτο δάχτυλο

είναι κρυμμένο στη ναφθαλίνη

διατηρείται

σε κατάσταση αρίστη.

Το έκτο δάχτυλο

το αντάλλαξα

με το πρώτο μου φιλί

και το έβδομο

με το πρώτο μου χάδι.

Το όγδοο δάχτυλο

το πούλησα

όταν έσκασαν

οι επιταγές μου

κι όταν το ξαναγόρασα

δε ραβότανε.

Το ένατο δάχτυλο

το ‘ταξα στην Παναγιά

κι η Παναγιά μου το πήρε.

Το δέκατο δάχτυλο

εκτίθεται

στην Εθνική Πινακοθήκη

δείχνει το δρόμο

για το άγαλμα του Κολοκοτρώνη.

Δείχνει το παράθυρο

σε αυτό το δωμάτιο

που κάθομαι

και μετράω.

Μπορείς, σε παρακαλώ

μπορείς να με βοηθήσεις να το ανοίξω;

Διαπέρασε το πόδι μου

με το πόδι της

και διαπέρασε τη μέση μου

με το χιόνι της.

 

Διαπέρασε την καρδιά μου λέγοντας

«Ναι, έτσι είναι.»

Κι έτσι το Κορμί της Μοναξιάς

απ’ το τίποτα καλύφθηκε

κι από το μέσα του αγκαλιάστηκε.

 

Τώρα κάθε φορά που προσπαθώ

να τραβήξω μια αναπνοή

εκείνη ψιθυρίζει στη δύσπνοιά μου,

«Ναι, αγάπη μου, έτσι είναι, έτσι είναι.»


Η ζωή δεν είναι παίξε γέλασε

Πρέπει να τηνε πάρεις σοβαρά

Όπως, να πούμε, κάνει ο σκίουρος

Δίχως απ’ όξω ή από πέρα να προσμένει τίποτα

Δε θα `χεις άλλο πάρεξ μοναχά να ζεις.

 

Η ζωή δεν είναι παίξε γέλασε

Πρέπει να τηνε πάρεις σοβαρά

Τόσο μα τόσο σοβαρά

Που έτσι, να πούμε, ακουμπισμένος σ’ έναν τοίχο

Με τα χέρια σου δεμένα

Ή μέσα στ’ αργαστήρι

Με λευκή μπλούζα και μαύρα ματογυάλια

Θε να πεθάνεις, για να ζήσουνε οι άνθρωποι,

Οι άνθρωποι που ποτέ δε θα `χεις δει το πρόσωπό τους

Και θα πεθάνεις ξέροντας καλά

Πως τίποτα πιο ωραίο, τίποτα πιο αληθινό απ’ τη ζωή δεν είναι

 

Πρέπει να τηνε πάρεις σοβαρά

Τόσο μα τόσο σοβαρά

Που θα φυτεύεις, σαν να πούμε, ελιές ακόμα στα εβδομήντα σου

Όχι καθόλου για να μείνουν στα παιδιά σου

Μα έτσι, γιατί το θάνατο δε θα τονε πιστεύεις

Όσο κι αν φοβάσαι

Μα έτσι, γιατί η ζωή θε να βαραίνει πιότερο στη ζυγαριά.

 
Η νύχτα είναι μαγική

πέφτει στον ουρανό ένα αστέρι

μια μυστική θα κάνω ευχή

(Αλίκη τι κρατάς στο χέρι)

 

Ένας διαβάτης προσπερνά

κι απ’ το τραγούδι του μαντεύεις

πόσο τρελά την αγαπά

(Αλίκη πού να ταξιδεύεις)

 

Τρέχει η σελήνη η μικρή

μες στους αιθέρες σαν ελάφι

δρόμο να κάνει έχει μακρύ

(Αλίκη δώσ’ μου το ξυράφι·)

 

Η νύχτα φεύγει μοναχή

κι ο ραγισμένος μας καθρέφτης

σου λέει με παγερή φωνή

Αλίκη στο κενό μην πέφτεις


Είμαι ο ποιητής του Σώματος και είμαι ο ποιητής της Ψυχής,

Οι απολαύσεις του παραδείσου είναι μαζί μου

και οι οδύνες της κόλασης είναι μαζί μου,

Τις πρώτες τις ενοφθαλμίζω και τις πληθαίνω πάνω μου,

τις δεύτερες τις μεταφράζω σε μια νέα γλώσσα.


Και πάντα να ψυχορραγής τέσσερις το πρωί σκληρά χαράματα κοντά,

σε μιαν ολάδεια σάλα ψυχιατρείου˙

 

μ’ έναν φραπέ σε πλαστικό ποτήρι σύντροφό σου και παρηγοριά,

με φώτα πετρωμένα ηλεκτρικά να σε ρυθμίζουν˙

 

με την ρωγμή στο πρόσωπο και βουρκωμένα μάτια˙

 

και μήτε κάποιας το κορμί, και μήτε κάποιας τ’ όνομα˙

 

μόνον τα ηλίθια παράθυρα, άψυχα και απαθή, να σε παρατηρούνε,

χωρίς κουβέντα και φιλία, με δίχως καν εχθρότητα˙

 

ξάφνω, σώμα φωτός δειλή σκιά κρυφοπερνώντας,

χάραξε το αμετάβατο σκοτάδι —πια καταδικό μου.


Όπως περπατάω τις νύχτες στις πόλεις

κι έχω περπατήσει σε πολλές

έχω κάποιες φορές ν’ αντιμετωπίσω

αρκετά μεγάλες αποστάσεις.

Στις αρχές της πορείας αυτό που

προβάλλει πιο αποθαρρυντικό

είναι η πλήξη.

Διαλέγω τότε ένα θέμα κι ασχολούμαι με αυτό.

Τις περισσότερες φορές βέβαια ούτε καν χρειάζεται

να διαλέξω. Απλά έρχεται από μόνο του.

Αν στο δρόμο το θέμα εξαντληθεί τότε συχνά

δίνει τη θέση του σε ένα άλλο.

Όταν πια έχω φτάσει σπίτι έχω συμπληρώσει

έναν πλήρη κύκλο φαντασίας.

Ως επί το πλείστον η ροή των σκέψεων

κυλάει απρόσκοπτη γιατί συνήθως τίποτα

δεν συμβαίνει γύρω μου

μόνο ο ήχος από τα βήματά μου

κάποιος άλλος νυχτοπερπατητής ή το πολύ- πολύ

ένα ζώο διασχίζει λοξά τον έρημο δρόμο.

 

Ο ήχος των αυτοκινήτων δεν με ενοχλεί

Κυλάνε προσπερνώντας με ή με διασταυρώνουν

αποτελώντας ένα μέρος του τοπίου σαν τα κτίρια

και τις γέφυρες που σημαδεύουνε τη διαδρομή μου.

Άλλες φορές οι σκέψεις μου δεν έχουν συγκεκριμένο άξονα

αλλά έλκονται από κάθε τι που θα συμβεί ή απ’ αυτά

που προσπερνώ. Κτίρια, παρκαρισμένα αυτοκίνητα,

μια ψόφια γάτα, μια γέφυρα, αποτελούν ορόσημα

αυτής της επιστροφής μου σπίτι.

Μια παρκαρισμένη νταλίκα, ο οδηγός της που χουζουρεύει

στην κουκέτα του πίσω από κλεισμένα κουρτινάκια

το ποτάμι που φουσκώνει, είναι μικρογεγονότα

που με στέλνουν το ένα στο άλλο και δεν κρατούν

για πολύ την προσοχή μου.

Μοιάζω τότε μ’ έναν άνθρωπο που κοιμάται

ελαφρά και βλέπει πολλά και σύντομα όνειρα που

αμέσως τα ξεχνά.

 

Πολλές φορές λυπάμαι που οι πόλεις είναι τόσο έρημες

τις νύχτες, τόσο άδειες από ζωή.

Σκέφτομαι όλους αυτούς που κοιμούνται

στα σπίτια και στα διαμερίσματα.

Τους βλέπω πίσω από σκοτεινά παράθυρα

να κείτονται στα κρεβάτια τους χαμένοι μες τον ύπνο.

Βέβαια ένα φωτισμένο παράθυρο πότε-πότε

είναι μια παρηγοριά

αλλά δεν αποτελεί δα και καμμιά σπουδαία συντροφιά.

Άλλες φορές σκέφτομαι τους φίλους μου

που τώρα πιά κι αυτοί κάπου κοιμούνται

κάποτε πολύ μακριά

σε άλλες πόλεις

ή ακόμα και σε άλλες χώρες…

Τότε νοιώθω λίγη μοναξιά.

 

Το πιο λυπηρό όμως είναι

ότι τόσα χρόνια που βαδίζω δεν συνάντησα ακόμα

έναν άνθρωπο να διαβάζει

κάτω από τη λάμπα του δρόμου

 

όπως συνέβη κάποτε σε κάποιον

στα προάστια της Τεχεράνης.


Τώρα που η νύχτα πύκνωσε και γέρνει το φεγγάρι

που ένα αγόρι ξαγρυπνάει για το χατίρι σου,

που το σκοτάδι η γης φορεί κι ο ουρανός τη χάρη,

έβγα φεγγαροπρόσωπη στο παραθύρι σου.

Έβγα και γλυκοπότισε λουλούδια μαραμένα,

κι αν έχεις στάλα πονεσιά μες την καρδούλα σου,

λυπήσου με, και δόστηνα σε χείλη διψασμένα,

ν᾿ αναστηθώ σα λούλουδο με τη δροσούλα σου.

 

Η θάλασσα τη γης φιλάει και τις ιτιές τ᾿ αγέρι,

κι εγώ μονάχα δε φιλώ τα δυο χειλάκια σου,

με χίλια αστέρια ο ουρανός, κι εγώ χωρίς αστέρι,

σκοτάδι η γης, κι εγώ χωρίς τα δυο ματάκια σου!

 

Κατέβα και περπάτησε, νεράιδα μες τα σκότη,

και μίλησέ μου να θαρρώ πως αναστήθηκα,

πες μου τα λόγια τα γλυκά που πρωτολέει η νιότη,

κι ας αποθάνω ακούγοντας πως αγαπήθηκα.

καθώς ανέμισαν

τα μαλλάκια της

έτσι μπροστά στα μάτια

μου

λες και σαν ξαφνικά να ξύπνησα

και για πρώτη φορά

την είδα

– και την επρόσεξα –

την ωραία

νεαρή

κόρη

 

με συνεκίνησε

η αρμονία

των κινήσεών της

η ραδινότης των μελών

του κορμιού της

η γοητεία του βλέμματός

της

η απαλή στρογγυλάδα

των μαστών της

η όλη χάρη τέλος

που ανεδίδετο

από το

κομψό

ολόδροσο

πλάσμα

 

κι’ αμέσως σκέφτηκα

– και “φιλοσόφησα” –

ο νους μου πήγε

στον αγαθό εκείνον

που μπορεί κάποτε

– μα είμαι βέβαιος –

να υποφέρη

μαρτυρικά

να δυστυχήση

σα θα φαντάζεται

πως έχει σκέψη

κι’ έχει ψυχή

το τρυφερό

το αιθέριο

το

πλασματάκι

 

και να ματώνη η καρδιά του

ν’ απελπίζεται

ως θ’ αποδίδη

έστω και

κόκκο νου

στ’ ολότελα

άδειο

μικρό

κρανίο


Εψές είδα στον ύπνο μου

ένα βαθύ ποτάμι

–Θεός να μην το κάμη

να γίνη αληθινό!

Στην όχθη του στεκόντανε

γνωστό μου παλικάρι,

χλωμό σαν το φεγγάρι,

σαν νύχτα σιγανό.

 

Αγέρας το παράσπρωχνε

με δύναμη μεγάλη,

σαν νάθε’ να το βγάλη

απ’ της ζωής την μέση.

Και το νερό, π’ αχόρταγα

τα πόδια του φιλούσε,

θαρρείς το προσκαλούσε

στ’ αγκάλια του να πέση.

 

–Δεν είν’ αγέρας, σκέφθηκα,

και σένα που σε δέρνει.

Η απελπισιά σε παίρνει

κι η απονιά του κόσμου!

Κι εχύθηκ’ απ’ τον θάνατο

τον δύστυχο ν’ αρπάξω…

Ωιμέ! Πριν ή προφθάξω

εχάθηκ’ απ’ εμπρός μου!

 

Στα ρέματα παράσκυψα,

να τον ευρώ γυρεύω.

Στα ρέματ’ αγναντεύω–

Το λείψανό μ’ αχνό!…

 

Εψές είδα στον ύπνο μου

ένα βαθύ ποτάμι

–Θεός να μην το κάμη

να γίν’ αληθινό!

Τα βήματα του φθινοπώρου αντήχησαν

νωρίς, κι είπε με πίκρα η αδελφή μου:

«Η νυχτερινή βροχή τα ρόδα μας

τα μάδησε, αδελφούλη μου, και τώρα;»

Ένα βιβλίο ρομαντικό θα συλλογίστηκε…

Μα εγώ αναμέτρησα στο νου μου τις ιστορίες

γύρω απ᾿ αυτά τα ρόδα που πεθάνανε

στη φύση ανάμεσα και στην καρδιά μου.

 

Η αγαπημένη μου

γλυκό καλάμι του σταριού

καλάμι πράσινο

που αναβλύζει γάλα.

 

Το δέρμα της,

ένα λιβάδι μαργαρίτες.

 

Σαν κλείνει τα μάτια της

δε βλέπω.

 

Τη φωνή της κράτησα ραβδί

κι ακολουθάω.

 

Τρεμάμενα δάχτυλα

φέρνω στο πρόσωπό μου

κι αγγίζω τη μορφή της.

 

Δεν έχω πρόσωπο.


Γράφω θρηνώντας για τ’ άγουρα χρόνια μου

και για της άσπλαχνης Τύχης τις άγριες επιθέσεις,

εγώ που σ’ έναν τόπο τόσο φρικτό κι επώδυνο

δίχως κανείς να μ’ επαινεί ξοδεύω τη ζωή μου.

 

Κι αν είχα λίκνο ταπεινό, ζητώ έναν άξιο τάφο,

κρατώντας τα εφόδια των λατρεμένων μου Μουσών,

με την ελπίδα πως θα βρω και πάλι κάποιο έλεος

κι ας μη το θέλει η τυφλή πικρή Θεά που βασανίζει.

 

Κι αν οι θεότητες οι άγιες θέλουν να με συντρέξουν,

σ’ ακρογιαλιές τερπνότερες θα αξιωθώ να ζω

αν όχι με το σώμα μου, όμως με ελεύθερη ψυχή.

 

Αυτή τη σάρκα, που τώρα με τυλίγει,

ίσως στον κόσμο να βρεθεί κάποιος μεγάλος βασιλιάς

απρόσιτη να τη φυλάξει σε παγωμένο μάρμαρο.


Όλη τη νύχτα πάλεψαν απεγνωσμένα να σωθούν απ’ τον εαυτό τους

δαγκώθηκαν, στα νύχτα τους μείναν κομμάτια δέρμα, γδαρθήκανε

σαν δυο ανυπεράσπιστοι εχθροί, σε μια στιγμή, αλλόφρονες, ματωμένοι,

βγάλανε μια κραυγή

σα ναυαγοί, που, λίγο πριν ξεψυχήσουν, θαρρούν πώς βλέπουν φώτα,

κάπου μακριά.

 

Κι όταν ξημέρωσε, τα σώματά τους σα δυο μεγάλα ψαροκόκαλα

ξεβρασμένα στην όχθη ενός καινούργιου μάταιου πρωινού.


Είδα το φεγγάρι σα γκαστρωμένο κορίτσι.

Το είδα το φεγγάρι με τ’ άσπρα του δόντια.

Έσκαβε με το ποδάρι του το χώμα.

Έτσι πέρασε κι αυτός ο χειμώνας.

 Αχ, να σ’ακούσω πάλι, λάλει μου,

κάτι ανασταίνεις πάλι στην ψυχή μου∙

μες στον Σειρήνων το νησί που επέρασα

εχάθηκαν οι σύντροφοι μου.

 

Των αναστεναγμών των αλησμόνητων

με πλημμυρίζει ο αντίλαλος,

αχ, να σ’ ακούω πάλι, λάλει μου,

μες στην ψυχή μου ξαναμπαίνει ο σάλος.

Βαθιά στο δάσος το καταραμένο

με τις σπασμένες κλειδαριές του αίματος

ένας νερόμυλος βογκάει

φτωχό μοσχάρι μισοσφαγμένο.

 

Άλεθε μύλε άλεθε

σιτάρι κριθάρι

και την καρδιά μου.

Δεν έχω κέφι για δουλειά,

πάλι με δέρνει τεμπελια

και κάθομαι στο στρώμα…

Βρίσκω το σώμα μου βαρύ

και όλ᾿ η γη δε με χωρεί

κι ο ουρανός ακόμα.

 

Κακά νομίζω τα καλά

και βλέπω μία στα χαμηλά

και μία κοιτώ επάνω…

Σ᾿ αυτό τον κόσμο τον χαζό

ας ημπορούσα να μη ζω

μα …δίχως να πεθάνω. 


Αν είχα του ουρανού τα κεντημένα  ρούχα

Με ύφανση από χρυσό και ασημένιο φως

Τα γαλανά τα σκούρα και τα μαύρα ρούχα

Από σκοτάδι από φως κι από μισόφωτο

Θα τα ‘στρωνα όλα κάτω από τα πόδια σου

Είμαι φτωχός όμως,  έχω μονάχα τα όνειρά μου

Τα όνειρά μου έστρωσα στα πόδια σου

Περπάτα απαλά γιατί πατάς τα όνειρά μου.


Τάχα πιωμένο με το αθάνατο νερό

καφέ το κοτσύφι γυρίζει βιαστικά από τα μαρμαρένια

αλώνια κρατώντας κάτι στο ράμφος

για το ταίρι που κλωσάει με τη σειρά του στη φωλιά

τα μελλούμενα τιτιβίσματα

της Αυγής.

Πολλές φορές στου δειλινού τη μυστική την ώρα,

όταν γυρνώ με την ψυχή βαριά συλλογισμένη,

πολλές φορές στην ερημιά βγαίνει μιαν άυλη χώρα,

μια χώρα πάντα σιωπηλή και πάντα θαμπωμένη.

 

Tα σπίτια της είναι κλειστά κι είναι παλιά. Kλωνάρια

ξεβγαίνουν μέσ’ απ’ τις φτωχές αυλές, τις ρημαγμένες,

στους τοίχους, στα κατώφλια τους, φυτρώνουνε χορτάρια

κι οι στέγες μες στην πράσινη τη μούχλα είναι ντυμένες.

 

Έτσι είναι. Kι άλλα τα ‘χω δει -θαρρώ- στα μαύρα ξένα,

άλλα εδώ πέρα στο χωριό, και κάποια στο νησί μου,

κάποια στο δρόμο του γιαλού, σε χρόνια ευτυχισμένα,

κι όλα τους, κι όλη η χώρ’ αυτή μού λέει για τη ζωή μου.

 

A! Kαθώς μπαίνω στ’ άχαρα τα βραδινά στενά της,

κανένας δεν υπάρχει πια να βγει να μ’ απαντήσει,

εγώ είμαι ο μόνος κι ο στερνός που τα περνώ διαβάτης·

θυμάμαι αγάπες· σβήνεται το λίγο φως στη δύση·

 

Σβήνεται αγάλια ολότελα. Kι η χώρα η θαμπωμένη

μαζί μ’ εκείνο σιωπηλή βυθίζεται μακριά μου,

γυρνάω σκυφτός. Kι αλλοίμονο! τριγύρω μου δε μένει

παρά η νυχτιά, κι η σκοτεινιά κι η ατέλειωτη ερημιά μου.

Μια κοπέλα λυγερή

το ψηλό βουνό διαβαίνει

η χαρά την καρτερεί

στ᾿ ακρογιάλι που πηγαίνει.

Και το κάμα είναι βαρύ

κι είν᾿ ἡ κόρη διψασμένη

βρήκε βρύση δροσερή,

ήπιε, αρρώστησε πεθαίνει.

Μα η φωνή της πριν να σβήσει

καταράστηκε τη βρύση

κι από εκείνο τον καιρό

έρμη η βρύση έχει απομείνει

και κανείς ποτέ δεν πίνει

της κοπέλας το νερό.

Κάποτε, σ’ ένα μακρινό λιμάνι του Ινδικού,

δίνοντας μια πολύχρωμη μεταξωτή γραβάτα

σ’ έναν αράπη, μια μικρήν αγόρασα μαϊμού

με μάτια γκρίζα, σκοτεινά και πονηριά γεμάτα.

 

Ένα τσιμπούκι δάγκωνε στο στόμα της χοντρό

και το ‘βγαζε όταν ήθελε μονάχα να φυσήσει

έναν καπνό πολύ βαρύ, που, ως μου ‘πε ο πουλητής,

ήταν οπίου, που από μικρή την είχε συνηθίσει.

 

Τις πρώτες μέρες μοναχή στης πλώρης μια γωνιά,

ξερνούσε και με κοίταζε βουβή και λυπημένη,

μα σαν επέρασε καιρός, ερχόταν μοναχή

κι ώρες πολλές στον ώμο μου ξεχνιόταν καθισμένη.

 

Όταν στη γέφυρα έκανα τη βάρδια της νυχτός

κι η νύστα βασανιστικά τα μάτια μου ετρυπούσε,

στον ώμο μου κρυώνοντας στεκόταν σκυθρωπή

και σοβαρά μαζί μ’ εμέ τον μπούσουλα εκοιτούσε.

 

Στα πόρτα της αγόραζα μπανάνες και γλυκά

κι έξω με μι’ άλυσο μικρή την έβγαζα δεμένη

κι αφού σ’ όλα καθόμαστε κι επίναμε τα μπαρ,

στο φορτηγό γυρίζαμε κι οι δυο μας μεθυσμένοι.

 

Δε θύμωνε και μου ‘δειχνε πολύ πως μ’ αγαπά,

ούτε κακά την άκουσα ποτέ να μου γρυλίσει.

Φαινόταν πως συνήθισε τις κακουχίες κι εμέ,

κι εγώ σαν έναν άνθρωπο την είχα συνηθίσει.

 

Κάποια φορά που επήγαινα μαζί της σκεφτικός

εξέφυγ’ απ’ τα χέρια μου χαρούμενη και πάει.

είχε προτέρημα πολύ μεγάλο: να σιωπάει.

Μα κάτι είχε απ’ την ύπουλη καρδιά της γυναικός.


Κι αν γράφω για τον θάνατο

δεν είναι ότι τον έχω αποδεχθεί.

Μάλλον γράφω για να τον προλάβω

σε εκείνη τη σκάλα που τον βλέπω

να βιάζεται να φτάσει πρώτος στη

κορυφή για να με περιμένει.

Θέλω να φτάσω πρώτος εγώ

να τον περιμένω εγώ να τον αναγκάσω

να κάνει μεταβολή κι αμήχανος

να κατέβει τα σκαλιά.

Κάθε ποίημα κι ένα γρήγορο σκαλί.

Θα του χαμογελάσω με κατανόηση,

να δεχθεί ότι τον πρόλαβα.

Να μάθει, επιτέλους, να χάνει κι αυτός.

Δε θα είμαι ούτε είρων ούτε θριαμβευτικός…

Όχι, όχι… Κι ας ήταν εκείνος κάποιες φορές

με τους δικούς μου ανθρώπους. Ή με μένα.

Απλά, σαν μια παρτίδα σκάκι που κάποιος χάνει.

Σαν ένα ποίημα που ταξιδεύει στον χρόνο

για να φτάσει πριν τον χρόνο στον προορισμό του.

 Ξέρω πως κάποτε,

 σε κάποια κάμαρη, τα δάκτυλά μου

 θα ‘βρουν

 -ανοίγοντας το χείμαρρο απαλών

μαλλιών-τραγούδια

που δεν έπαιξε το ράδιο ποτέ.

Όλα θλιμμένα -εκεί-

πικρά χαμογελώντας.


Ανατρέχουν κρυφά στο παρελθόν

μακρινό παρελθόν καλλιγραφίας

Παραδίδονται αδιαμαρτύρητα στον καιρό

καιρό απόλυτης τυποποίησης

Υποκλίνονται ευγενικά στον οιονδήποτε

φθονούν των ευθυτενών την ακαμψία

Με λέξεις που συχνά δεν ακούγονται

για πράξεις που έχουν πάντα σημασία

 

Πλαγιάζουν λόγια που δεν στέκονται αλλιώς

ακατανόητα ακρωνύμια ξεχασμένα

φορτώνονται μύχιες σκέψεις καθενός

πληρώνουν πρόθυμα των όρθιων τα σπασμένα

δευτερευόντων χαρακτήρων προσευχές

τίτλους βιβλίων που ο χρόνος τους στερεύει

πλοία φαντάσματα που αδιάκοπα αρμενίζουν

κατάρες που άγνωστος ιππέας ξεπεζεύει

στερνό νανούρισμα μιας μνήμης μακρινής

κι ύστερα φρόνιμα με άγνωστους πλαγιάζουν


Α νύχτα με το βαθύ κοχύλι της αγάπης

και την θηλιά της άνοιξης

Μάτια των άστρων πέτρινα και συ άνεμε

με σάρκα ζωντανή που πάλλεται και αναπηδάει

Να δούμε απόψε ποιος θα είναι αυτός

από όλους που δοκίμασαν την ομορφιά και λύγισαν.

 

Να δούμε ποιος θα είναι αυτός

που θα πεθάνει πρώτος.

 