

Οπως ήταν καθισμένος πίσω του, έβλεπε ότι αυτός φορούσε καλή ρεπούμπλικα κι οι πλάτες του ήταν γερές, καλοταϊσμένες. Μα και το κουστούμι καινούργιο φαινόταν.

Ευκατάστατος άνθρωπος, σκέφτηκε.

Ως τα τότε δεν τον είχε προσέξει. Τον πήρε ξαφνικά το βλέμμα του σα να φύτρωσε εκείνη τη στιγμή στο μπροστινό κάθισμα. Κάτι περίεργα αισθήματα του έφερνε η γερή κοψιά αυτού του ανθρώπου - κακά αισθήματα και απορούσε κι ο ίδιος. Του έφταιξε αυτός σε τίποτα; Σε τίποτα δεν του είχε φταίξει, ούτε τον γνώριζε, ούτε τον είδε άλλη φορά. Εστεκαν εδώ και λίγα λεπτά στο πεζοδρόμιο και περίμεναν το τραμ. Αλλά ούτε είχε προσέξει ότι στέκει κι αυτός και περιμένει. Κατόπι ανέβηκαν στο τραμ. Ούτε τότε σημείωσε την παρουσία του.

Οταν έφτασε το τραμ πέρασε από πάνω και το σύννεφο κι άρχισε η βροχή. Χοντρές - χοντρές σταλαματιές, ένα κορόμηλο η κάθε μια. Πέφτουν κάτω στην άσφαλτο κι από την άσφαλτο ανεβαίνει η σκόνη κι η μυρουδιά της. Μια στυφή, ζεστούτσικη μυρουδιά μέσα από τις χοντρές σταγόνες - έτσι μυρίζει εδώ στην πόλη το φθινόπωρο. Ο δρόμος σκοτείνιασε αμέσως. Από τη μεριά της πλατείας κατέβηκε ένας αέρας, η βροχή δυνάμωσε.

Εφτασε ευτυχώς το τραμ.

Κάτι σταγόνες τον είχαν πάρει, μούσκεψαν αμέσως το καψοπουκάμισο και τώρα κατέβαιναν κρύες στη ραχοκοκαλιά. Αυτό το σύννεφο, ο δρόμος που σκοτείνιασε, ο ξαφνικός αέρας, το ψυχρό νερό που μούσκευε ως κάτω την πλάτη - όλα του προμηνούσαν αυτά που προμηνάν στους φτωχούς τα πρωτοβρόχια. Δεν τον πρόσεξε λοιπόν, γιατί σκεφτόταν αυτά τα πράγματα.

Πρέπει δίχως άλλο να φροντίσει να βρει ένα καλύτερο μέρος, τέτοιος καλός τεχνίτης που είναι κι αυτός, ν' αυξηθεί λίγο ο μισθός. Αλλιώτικα, πώς να βγει πέρα! Αν μείνει εκεί όπου είναι, ελπίδα δεν υπάρχει για μια καλυτέρεψη - αυτό είναι τελειωμένο ζήτημα. Τα έχουν πει με το αφεντικό αρκετές φορές, εκείνος βάζει κάτω τα χαρτιά κι αρχίζει - μπορεί ο άνθρωπος να 'χει και δίκιο. Τόση η αξία των εργαλείων, τόσα τα υπόλοιπα έξοδα: σαπούνια, πλυσίματα, ο φωτισμός, το νοίκι, κολόνιες... Επειτα, τόσα παίρνεις εσύ, να τι μένουν και σε μένα. Αυτός του λέει ότι δε βγαίνει όμως πέρα με ό,τι του δίνει, πρέπει να σκεφτούν και τα παιδιά του.

«Εμ και τα δικά μου», λέει ο άλλος, «να μην τα σκεφτώ κι εγώ; Πώς το θέλεις;».

Οταν φτάνουν σ' αυτά δε λένε πια τίποτ' άλλο.

Μπα, πρέπει να κοιτάξει να οικονομηθεί αλλιώς, να βρει κάνα μαγαζάκι, γιατί είναι πολύ άσχημα έτσι... Σκέφτεται τη μεγάλη κόρη που δεν έχει τώρα παπουτσάκια, τη γυναίκα με το μωρό που έχει ανάγκη από καλή τροφή, από ζεστά ρουχαλάκια. Αυτό χρειάζεται και χυμούς φρούτων, του λένε, να μην πάθει ραχίτιδα. Σκέφτεται και τη δική του κατάσταση, ότι δεν έχει κι αυτός παλτό - όλ' αυτά σκέφτεται κι εκεί απάνω κάνει μια έτσι και τόνε πρόσεξε.

Ο σβέρκος του ήταν που έκανε και τον πρόσεξε. Οι άνθρωποι του σιναφιού έχουν ιδιαίτερα πάρε δώσε με το μέρος αυτό. Ο σβέρκος είναι γι' αυτούς ό,τι περίπου το πρόσωπο. Οταν μιλάν με τον πελάτη, τις περισσότερες φορές κοιτάν εκεί. Μια ματιά άμα ρίξουν, ξέρουν κατόπιν τι είναι περίπου ο πελάτης που κάθισε στο κάθισμα.

... Αυτός που κάθεται τώρα στο μπροστινό κάθισμα είναι, λοιπόν, χορτάτος άνθρωπος. Ευκατάστατος, που φορά και καλό κουστούμι και θα 'χει και παλτό στο σπίτι. Σιγουρεμένος νοικοκύρης. Πάει τώρα στο σπίτι και θα κρατάει κανένα πλεμάτι φουσκωτό. Με κρέας μέσα, πατάτες, το ρυζάκι, τα φρούτα, τα καινούργια παπούτσια για τη μεγάλη κόρη, τους χυμούς για το άλλο... «Και πώς τα κρατάει όλα;» θα πεις. Τα κρατάει, πού έχει το θηρίο ανάγκη!

Οι ξένες πλάτες χοροπηδάν. Εκεί πάνω τον έχουν πάρει μερικές σταγόνες, αλλά το γερό ύφασμα ούτε υποψιάζεται τίποτα. Στέκουν οι σταγόνες εκεί ολοστρόγγυλες σα να πάγωσαν, δεν μπορούν να περάσουν κάτω. Κοιτάζει και τη ρεπούμπλικα, που την πήρε κι αυτή λίγο η βροχή, το καινούργιο κουστούμι αυτού του ευτυχισμένου ανθρώπου, που δε σκέφτεται το χειμώνα που έρχεται, τα κοιτάζει αυτά και καταλαβαίνει ότι σιγά - σιγά κάτι κινιέται μέσα του και γίνεται ο νους του σκοτεινός, όπως ο δρόμος κάτω από το σύννεφο.

Τότε γύρισε ο άνθρωπος και τον ρώτησε ευγενικότατα:

«Είναι, κύριε, μακριά η οδός Ολυμπίων από τη στάση;».

Του απάντησε θυμωμένος όπως ήταν:

«Δεν την ξέρω!» και κοίταξε αλλού.

Ενώ την ξέρει βέβαια. Εκεί ζει κι αυτός, στην οδό Ολυμπίων.

Η γυναίκα που καθόταν δίπλα γύρισε αμέσως και τον πληροφόρησε πού πέφτει η οδός Ολυμπίων. Θα πάτε εκεί, εξηγούσε, θα κάνετε έτσι, θα κάνετε αλλιώς - όλες τις λεπτομέρειες.

«Ορίστε τώρα κι αυτή!» μια αντιπάθεια αισθάνθηκε και για την καλή γυναίκα.

Εφτασε το τραμ στη στάση, κατέβηκαν. Εβρεχε ακόμη, δεν είχε περάσει το σύννεφο. Ετρεξαν να τρυπώσουν στο καφενείο. Μπροστά πάει πάλι αυτός. Τακ - τουκ! τα στέρεα τακούνια στην άσφαλτο. Κοίταξε να δει: είχε πλεμάτι; Δεν είχε.

Στην είσοδο του καφενείου ήταν κι άλλοι. Στριμώχτηκαν γερά.

... Στέκουν και περιμένουν πότε θα περάσει η βροχή. Επιμένει όμως να βρέχει, το ρίχνει με το κανάτι, όπως γίνεται συχνά εδώ κάτω με τα πρωτοβρόχια.

Κάποιον έχουν στριμώξει οι άλλοι στον τοίχο και πάει ο άνθρωπος να σκάσει. Είναι ένας με κόκκινη φαλάκρα και στριφογυρίζει να λασκάρει. Πλάι σε κείνον έχει σταθεί κι ο άλλος από το τραμ. Κι αυτόν, καθώς γύρισε να λευτερωθεί, τον πάτησε φαίνεται ο φαλακρός και τώρα του ζητάει συγνώμη.

«Τι;» είπε αυτός.

«Το πόδι σας!».

«Α!... Τίποτα, τίποτα... Δεν το νιώθω!».

«Πώς;».

«Δεν το νιώθω!» του λέει πάλι.

«Ω... Συγνώμη!...».

Ο φαλακρός παραμέρισε. Παραμέρισαν και οι άλλοι. Μερικοί για να μην τον στενοχωρούν. Μερικοί από περιέργεια.

«Μα καθόλου;» ρώτησε δειλά κάποιος.

«Να!».

Εσκυψε λίγο και χτύπησε με το δάχτυλο κάτω από το γόνατο. «Ντουκ! Ντουκ!».

«Δε διακρίνεται όμως διόλου!» είπε μια γυναίκα.

Αυτό του έκανε κάποια ευχαρίστηση:

«Είκοσι χρόνια το κουβαλάω», είπε. «Οσο να 'ναι συνηθίζεις».

«Στον πόλεμο;» ρώτησε κάποιος.

«Το χίλια εννιακόσια σαράντα τρία!» του απάντησε.

«Στ' ανταρτικά της Ρούμελης!».

Οσοι ήταν κοντά στην πόρτα άρχισαν να βγαίνουν.

«Σταμάτησε;» ρωτούσαν από το βάθος.

«Μάλλον».

«Ε, τι θα 'κανε; Σύννεφο ήταν και πέρασε...».

Αυτός φρόντισε και βγήκαν μαζί.

«Από 'δω», του είπε, «θα πάτε για την οδό Ολυμπίων».

«Σας ευχαριστώ!».

«Μαζί θα πάμε».

Και πήγαιναν πλάι - πλάι. Τώρα το άκουγε καλά που χτύπαγε τη φρεσκοπλυμένη άσφαλτο: «γκουπ - γκουπ!».

«Εφτασε το φθινόπωρο!» είπε ο κουρέας.

«Ο καιρός του είναι».

«Καθόλου δε μ' αρέσουν οι βροχές».

«Εσείς εδώ κάτω δεν υποφέρετε και τόσο από δαύτες. Οσο και να βρέξει, το μετανογάει. Εμάς να ρωτάτε τι τραβάμε, οι ορεινοί».

«Α, καταλαβαίνω. Εκεί θα 'χετε βροχές...».

«Πολλές βροχές».

Οταν γίνεται η κουβέντα δεν ακούγεται και πολύ αυτό το χτύπημα.

«Και τώρα με τίποτα δουλειές θα 'χετε έρθει εσείς στην Αθήνα».

«Μπα τι δουλειές; Στους γιατρούς τρέχω».

«Με το τραύμα τίποτα;».

«Μ' αυτό».

«Και τι παρουσιάζει τώρα το τραύμα;».

«Εχει συρίγγιο».

«Α...».

«Και τρέχω στους γιατρούς. Μου έχουν τώρα συστήσει έναν εδώ στην Αθήνα κι αυτός μένει στην οδό αυτή. Λένε ότι είναι καλός γιατρός. Ευθυμίου τόνε λένε».

«Τον έχω ακουστά».

«Είναι καλός γιατρός;».

«Ετσι λένε».

Προσπέρασαν το δικό του σπίτι αλλά δεν τον αποχαιρέτησε.

Τον πήγε ως του γιατρού.

«Αυτό είναι!».

«Ευχαριστώ».

Ετρεξε στην πόρτα και διάβασε την πινακίδα του γιατρού. Χτύπησε και το κουδούνι.

«Εδώ, εδώ είναι».

«Σας ευχαριστώ πολύ!».

Του έδωσε το χέρι.

«Σας εύχομαι περαστικά... Είναι καλός γιατρός αυτός».

«Ετσι μου είπαν».

«Ναι! Ναι!».

Και δεν έφυγε. Περίμενε όσο να του ανοίξουν.

Τότε αποχαιρετίστηκαν άλλη μια φορά:

«Αντίο, αγαπητέ μου!».

«Περαστικά...».




Ητανε τσοπανόπουλο εκείνος. Αυτό θα πει, πως πατούσε από κορφή σε κορφή πάνω στους βράχους, κι έτρεχε μέσα στα βουνά σαν αγέρας. Μοναχικός κι ελεύθερος, κουμαντάριζε το κοπάδι κι έπαιζε τη φλογέρα του. Ηταν ο πιο ψηλός στο σκολειό, μα κι ο μεγαλύτερος στην ηλικία μια και ξέμενε στις τάξεις, «λόγο που» τον περισσότερο καιρό έπρεπε να φυλάει τα γίδια του. Λοιπόν, μια ερχότανε και μια όχι, ώσπου τον πήρανε τα χρόνια. Παλικαράκι πια και μαθημένος να ζει ελεύθερα, έγινε στόχος του δασκάλου μας, κάποια εποχή.

Ιστορία τρομερή, γιατί ο Γιώργος αντιστεκόταν! Ο δάσκαλος «νευρικιαζότανε» τότε, και τον χτυπούσε με τις γροθιές του. Η περηφάνια του Γιώργη δεν άντεξε, κι αποφάσισε να φύγει μια για πάντα να πάει στα βουνά όπως η ληστάδες. Εγινε λοιπόν «παράνομος», αφού ο νόμος όριζε υποχρεωτικό το δημοτικό.

Βαθιά νύχτα κατέβαινε λοιπόν στο χωριό, για να πάει στο σπίτι του και να δει τους δικούς του να πλυθεί, ν' αλλάξει και να πάρει μερικά τρόφιμα. Νύχτα πάλι έφευγε.

Και τα ροδισμένα χαράματα τον εύρισκαν πάλι πίσω στα διάπλατα βουνά που όριζε.

Λεύτερος εκεί πάνω. Μα ο δάσκαλος δεν άφηνε τους γονείς του ήσυχους κι όλο τους μηνούσε πως έπρεπε να του τον «παραδώσουν».

Εκείνοι βέβαια «αγρόν ηγόραζαν». «Ούτε φωνή, ούτε ακρόασις», ώσπου τελευταία του το 'πανε καθαρά: «Ητανε», λέει, «ντροπή να βαρεί κοντζάμου παλικάρι για κείνα τα κολλυβογράμματα που του μάθαινε και να τσου αφήκει», λένε, «ήσυχους».

Τότε άρχισε να κυκλοφορεί στο σκολειό η λέξη απόσπασμα. «Διέταξε» δηλαδή ο δάσκαλος πέντ' έξι από τους πιο δυνατούς και μεγαλόσωμους της τελευταίας τάξης, να κάνουν ένα «σώμα» όπως στη Χωροφυλακή, που ψάχνει για «ληστάδες».

- «Θα μου τον φέρετε δεμένο εδώ μπροστά μου σήμερα κιόλας», διέταξε ο δάσκαλος...

Και πέρασαν πολλά «σήμερα», χωρίς να μπορέσει το «απόσπασμα» να συναντήσει το «ληστή».

Δηλαδή έτσι λέγανε τα παιδιά στο δάσκαλο, γιατί μόλις ξεμάκραιναν από το σκολειό, άρχιζαν το παιχνίδι, που συνέχιζαν έπειτα με το γιο του Πελοπίδα κει πάνω στο βουνό. Ούτε μαθήματα ούτε τίποτα, και γυρίζανε πίσω καταϊδρωμένοι από τα τρεξίματα και κατακόκκινοι, με την ανάσα τους κομμένη από ευτυχισμένη κούραση (που εκείνοι παράσταιναν απογοήτευση τάχατες για την αποτυχία να βρούνε τη λεία τους).

Ο δάσκαλος φρένιαζε και τους έδινε κάν' να δυο μπουνιές στην πλάτη. Αλλά δε βαριέσαι. Παιχνίδι τους φαινόταν εκείνο το ξύλο μπροστά στις θεόσταλτες απολαύσεις τους.

Πέρασε καμιά βδομάδα έτσι, κι ο δάσκαλος έπαψε τις «επιείκειες»...

- «Θα σας κλείσω μέσα στο μπουντρούμι ώσπου να πεθάνετε», είπε κατακόκκινος σα ματωμένος, «κι εκεί πάνω θα στείλω αληθινούς χωροφύλακες. Θα πάει στη φυλακή αλυσοδεμένος... Σήμερα είναι η τελευταία σας μέρα».

Και τα παιδιά τραβήξανε με τ' αυτιά τους πεσμένα, κατά κείνο τ' ανηφόρι που τόσες μέρες ανεβαίνανε πηδώντας κι αλαλάζοντας. Οταν φτάσανε στο λημέρι, φωνάξανε το Γιώργο που παρουσιάστηκε φωτισμένος κι ανάερος στην κορφή, με τα χέρια του απλωμένα στα πλάγια πάνω στην γκλίτσα που 'χε περασμένη στους ώμους του.

Μόλις τους είδε κατάλαβε.

« Τι διάολο έχετε;», στους λέει.

« Ο δάσκαλος θα μας κλείσει στο μπουντρούμι ώσπου να πεθάνουμε, φωνάζει ένα παιδί, και σε σένανε θα στείλει χωροφύλακες...».

Πλησιάζοντάς τον, λέει ο πιο φίλος του.

« Κάτσε ορέ να σε πιάκουμε και να σε δέσουμε. Και τι θα σου κάνει εσένα ο δάσκαλος; Μεγάλος είσαι κι έπειτ' απ' όλα τούτα που έφτιακες, φοβάται. Θυμάσαι τότενες που έσπασε στο ξύλο το γιο τσι Αντριάνας, κι έκατσε μια βδομάδα στα μαξιλάρια; Τότενες μωρέ, που του γιόμισε το κεφάλι καρούμπαλους με κείνο το δαχτυλίδι π' ανέβαζε στον κόμπο του δαχτύλου του για να βαράει καλύτερα; Θυμάσαι λοιπόν, που η Αντριάνα του Κλαπατσάρα επήε και τον εφοβέρισε πως θα πάει στον επιθεωρητή;»

Φοβήθηκε τότενες και γονάτισε μπροστά της. Και τώρα θα φοβηθεί. Ελα ορέ Γιώργο, για το καλό σου στο λέω, κι απέ εκειόνε χέστονε.

« Αϊ να κουρευτείτε ρε...», τσου λέει αμφίβολα. Γιατί μέσα του βαθιά ο Γιώργος του Πελοπίδα ήθελε να γυρίσει μαζί τους, αφού τόσο είχε αποθυμήσει το χωριό.

Ομως, το αποφάσιζε δεν το αποφάσιζε. Μέρες τώρα σκεφτότανε κει πάνω μέσα στην ερημιά «εκειόν εκεί τον κωλοδάσκαλο που με τσι κατραπακιές και τέτοια πολέμαγε ν' ανοίξει τρύπες στα κεφάλια των παιδιών, και να τσου χώσει μέσα γράμματα τάχατες.

Και τι 'ναι πιο καλύτερα, μωρέ θε' μου; να κάθομαι να τρώω τσι γροθιές του, ή να 'μαι δω πάνω λεύτερος άνθρωπος;».

... Κι εύρισκε μερικές φορές πως ήτανε καλύτερα να τρώει γροθιές.

Θυμότανε βλέπεις τσι αμάδες που θα παίζανε οι συμμαθητάδες του στην αυλή του σκολειού, ή τη φασολάδα πάνω στο τραπέζι τους, που άχνιζε τώρα μπροστά στα μάτια του, σα να 'τανε αληθινή!

Κάτι τέτοια π' ανάθεμά τα, του 'ρχότανε στο μυαλό και του θολώνανε τα μάτια. Κλότσαγε λοιπόν τα λιθάρια και τον έπιανε μια στενοχώρια που του 'κοβε την αναπνοή, κι ας ήταν όλος ο αέρας δικός του εκεί πάνω.

Τον κοιτάζανε τότες τα σκυλιά του κατάματα, «σα να καταλαβαίνανε τα κερατένια» τη λύπη του και τότενες τσου απαντούσε φωναχτά κοιτάζοντας πίσω του μήπως, κι εκτός από τσου σκύλους ή τα γίδια, τον άκουγε και κανένας άλλος.

« Ναι μωρέ... θέλω να πάω πίσω στο χωριό».

Μα ώσπου έφτανε το μάτι του, η γνώριμή του ερημιά τίποτ' άλλο.

Κι ήτανε σαν να 'παίζει με το Θεό που του 'στερνε μεριές - μεριές μια γλύκα στο κορμί του, καθώς ένιωθε τον ήλιο να ζεσταίνει όμορφα τη ράχη του, ή όταν άκουγε ξαπλωμένος τα φύλλα να μουρμουρίζουνε απάνουθέ του κι έβλεπε τα πουλιά να πατάνε.

Επειτα πάλι, όταν πείναγε κατά το μεσημέρι, έλεγε:

«Μωρέ καλά είμαι δω πάνω», κι άνοιγε τη ριγωτή, φαντή πετσέτα του με το καρβέλι, τσι ελιές ή τη ρέγγα. Λοιπόν έπρεπε ν' αποφασίσει. Και καθώς η νοσταλγία για το χωριό, τον είχε ποτίσει ως το κόκαλο, άφησε να τον παρακαλέσουνε λίγο ακόμα, κλότσησε μια - δυο πέτρες, έφτυσε στο πλάι, κι έπειτα έκατσε κάτω να τόνε ψευτοδέσουνε.

... Εβαλε από κάτω του φωτιά

Κι έφτασε η κουστωδία με δεμένο το Γιώργο το ληστή, μπροστά στο δάσκαλο.

Τίποτα δε θυμάμαι από τη σκηνή της «υποδοχής», που έγινε στο μικρό χολάκι του σκολειού. Μόνο το Γιώργο θυμάμαι κρεμασμένο ανάποδα, με φωτιά κάτω από το κεφάλι του.

Τι φωτιά; Μπορεί από κανένα χαρτί αναμμένο, ή ποιος ξέρει τι φρύγανο, ή ό,τι άλλο. Ομως για μας ήτανε «φωτιά». Ο ληστής κρεμασμένος ανάποδα πάνω από τη φωτιά!

Τον ξεκρέμασαν αφού πρώτα γράφτηκε μέσα μας και πάνω στο φόβο μας η άγρια τιμωρία του. Και τον έσυραν, πάντα «δεμένο», μέσα στην κοινή αίθουσα, για όλες τις τάξεις. Ακόμα τον βλέπω πάνω στο πάτωμα κυρτωμένο στο δεξί του πλάι, με το κεφάλι προς τα πίσω, κι ανοιχτό το στόμα, για να δεχτεί τα «φτυσίματα»... Πρώτη δέχτηκε τη φτυσιά του δάσκαλου... Επειτα, περάσαμε από μπροστά του, όλοι εμείς που έπρεπε να τον φτύσουμε.

Οι πολύ φοβισμένοι, φτύνανε τα ρούχα του... Αλλοι φτύσανε πολύ πιο μακριά, κι οι περισσότεροι, κάνανε «φτου» χωρίς σάλιο... Ετσι έκανα κι εγώ... Τα ψεύτικα ή αληθινά φτυσίματα, ήταν ο μεταμορφωμένος φόβος μας...

Υστερ' από κάποιο καιρό, έμαθε ο δάσκαλος πως θα περνούσε από το σχολείο μας επιθεωρητής, κι έκανε ό,τι συνήθιζε να κάνει πριν απ' αυτές τις πολύ σπάνιες επισκέψεις. Εκλαιγε, γονάτιζε μπροστά στους γονιούς, κι έκανε για να τον συγχωρέσουν, όλα εκείνα που ποτέ κανένα παιδί δεν είχε κάνει μπροστά στη φοβέρα του. Συγνώμη... και του δινότανε λοιπόν.


Τι πράγμα είναι η συχώρεση;

Στο μεταξύ ο καιρός έγινε πολύς ανάμεσα σε κείνη τη ζωή, και σε τούτη που ζούσαμε τα εφηβικά μας χρόνια στην Αθήνα. Μια μέρα λοιπόν, μπαίνει τρέχοντας ο Μήτσος μέσα στην κάμαρα που βρισκόμουνα, και μου λέει, σχεδόν λαχανιασμένος από συγκίνηση. «Ετοιμάσου γρήγορα... Ερχεται ο δάσκαλος ο Σπυριδάτος να μας επισκεφτεί»... Ο Μήτσος (που σχεδόν τραύλιζε στην «ανάγνωση» για χάρη του...) ήταν χαρούμενος που θα τον ξανάβλεπε! Σε λίγο άκουσα την πόρτα που άνοιξε... Επειτα, εκείνη τη γνωστή, κάπως βραχνιασμένη φωνή, λεπτομερή, κι αδυνατισμένη. Τον έμπασαν στο σαλόνι.

Εγώ έμεινα στο μέσα σπίτι, κι έσφιγγα, όλο έσφιγγα τα χέρια μου, σα να περίμενα μια δικαστική απόφαση...

Πέρασε πολλή ώρα...

Σε μια στιγμή, έρχεται πάλι τρεχάτος ο Μήτσος, ξανακοκκινισμένος, γελαστός, και μου λέει σιγανά, με πολλά νοήματα:

«Ελα... κοντεύει να φύγει... Τι κάνεις τόση ώρα...»,

«Δε θέλω να 'ρθω» του 'πα ξερά, για να το πάρει.

Ο Μήτσος ξανάφυγε τρέχοντας.

Οχι... Δεν μπορούσα, να «τον» δω. Σκεφτόμουνα τα φτυσίματα στο Γιώργο τ' αγαναχτισμένα όμως μαλακά παράπονα των γονιών, όλους εκείνους που δεν έμαθαν γράμματα εξ αιτίας του.

Κι έσφιγγα... όλα έσφιγγα τα χέρια μου.


Σε λίγο, η έξω πόρτα μας άνοιξε. Επειτα έκλεισε πια. «Εκείνος» κατέβηκε στο δρόμο. Ετρεξα στο παράθυρο, και τον είδα. Ηταν ένα γεροντάκι χαμογελαστό κι ανήμπορο.

Ξαφνικά με κυρίεψε η επιθυμία να τον αγκαλιάσω, και χίμηξα να τον προφτάσω.

Ομως, σταμάτησα στις σκάλες έξω... Και τον έβλεπα να προχωράει γερτά με το μπαστούνι του, και να χάνεται σιγά - σιγά, μέσα στο φαρδύ, πολυσύχναστο δρόμο της Αθήνας.

Μαζί του έφευγε για πάντα, το μικρό, φτωχό, πρώτο μου σκολειό, καθώς το σκέπαζε μια χρυσή βροχή ανάμνησης, από χάρακες, γέλια, παιχνίδια, κλάματα, μουντζουρωμένα τετράδια, παλιωμένα βιβλία, και σφιχτοπιασμένα, παιδικά χέρια της αρχής...

Τελευταία φορά που τον έβλεπα και κανένας Σεπτέμβρης, κανένα πρωτοβρόχι, δε θα μας ξανάσμιγε... Χάθηκε μέσα στην πόλη, μέσα σ' όλα που τελειώνουνε.


Θα μπορούσε να είναι αυτή η αρχή. Θέλω να πιστεύω ότι κάποτε θα τη βρω κι ότι θα ξεκινήσω επιτέλους το μυθιστόρημα που χρόνια ονειρεύομαι. Το ονειρεύομαι από μικρό παιδί. Διάβαζα πολύ. Θαύμαζα τους συγγραφείς περισσότερο από τους τραγουδιστές, τους αθλητές, τους ηθοποιούς, ακόμη και από τα ιστορικά πρόσωπα. Δεν έπαψα από τότε να τους θαυμάζω ούτε να τους διαβάζω. Δίνω ιδιαίτερη προσοχή στην πρώτη σελίδα των βιβλίων τους γιατί αυτή ακριβώς τη σελίδα δυσκολεύομαι αφάνταστα να συντάξω. 

Έχω γράψει μερικά κείμενα, αλλά δεν ξεπερνούν τις δύο-τρεις σελίδες. Το τέλος τους είναι ορατό από την πρώτη κιόλας γραμμή. Είναι ουσιαστικά κείμενα χωρίς αρχή. Φοβάμαι ότι δεν εκφράζουν τίποτε άλλο παρά την ανυπομονησία μου να κατακτήσω τον τίτλο του λογοτέχνη. 

Τώρα είμαι αποφασισμένος να δουλέψω σκληρά. Αγόρασα ένα γραφείο κι ένα ακριβό στυλό. Δεν υπήρχε γραφείο σπίτι μου μέχρι προχτές. Τις ελάχιστες ώρες που αφιέρωνα στο γράψιμο καθόμουν στο τραπεζάκι της κουζίνας. Είναι ένα μικροσκοπικό τραπέζι, σκεπασμένο μ' ένα καρό τραπεζομάντιλο, όπου ίσα ίσα χωρά ένα πιάτο κι ένα ποτήρι. Έκανα τη σκέψη ότι είναι αδύνατο να γράψεις μυθιστόρημα αν δε διαθέτεις ένα αληθινό γραφείο, με τρία συρτάρια στο πλάι κι ένα στη μέση. Αγόρασα και ένα πακέτο χαρτί. Ο υπάλληλος με ρώτησε αν ήθελα το πακέτο των πεντακοσίων φύλλων ή το μικρότερο. 

Των πεντακοσίων! του είπα κάπως άγρια. 

«Μην απογοητεύεσαι», λέω συνέχεια στον εαυτό μου. «Αν δεν βρεις σήμερα την αρχή, θα τη βρεις αύριο ή μεθαύριο». Αναρωτιέμαι αν οι μεγάλοι συγγραφείς ξέρουν από την πρώτη κιόλας σελίδα τι βιβλίο θα γράψουν. Προτιμώ να πιστεύω ότι το ανακαλύπτουν σιγά σιγά, γιατί έτσι ελπίζω να το ανακαλύψω κι εγώ. Δεν έχω την παραμικρή ιδέα για το περιεχόμενο του βιβλίου που ονειρεύομαι. Ελπίζω ότι το θέμα θα ξεπεταχτεί μέσα από τις γραμμές όπως βγαίνουν τα δελφίνια μέσα από τη θάλασσα. 

Σε μια συνέντευξή του που δημοσιεύτηκε στο «Βήμα», ο Έκερμαν λέει ότι δεν υπάρχουν καλά και κακά θέματα, μόνο καλοί και κακοί συγγραφείς. Ο ήρωας ενός από τα τελευταία βιβλία του είναι ένας παραπληγικός σε αναπηρική πολυθρόνα που ξεκινά από τη Μόσχα την εποχή που καταρρέουν τα κομμουνιστικά καθεστώτα και καταλήγει, μετά από άπειρες περιπέτειες, στη Βιέννη. Πεθαίνει λίγο μετά την άφιξή του, σ' ένα ζαχαροπλαστείο, ακούγοντας από τα μεγάφωνα του μαγαζιού μια όπερα του Ντονιτσέτι, τον Δον Πασκουάλε. Η σερβιτόρα του ζαχαροπλαστείου, μια πονόψυχη κοπέλα, αναλαμβάνει τα της κηδείας του και κληρονομεί τελικά την αναπηρική πολυθρόνα (έτσι λέγεται το βιβλίο, Η αναπηρική πολυθρόνα, την οποία αφήνει να τσουλήσει σε μια κατηφόρα που καταλήγει σ' έναν παραπόταμο του Δούναβη. Αυτή είναι η τελευταία εικόνα του μυθιστορήματος: η πολυθρόνα βυθίζεται στα πράσινα νερά του ποταμού. Θα διηγόμουν ευχαρίστως κι άλλες σκηνές του έργου, που έχει πάνω από πεντακόσιες σελίδες, αλλά αντιλαμβάνομαι ότι δεν ξεκινά κανείς ένα μυθιστόρημα αντιγράφοντας ένα άλλο. Καταλαβαίνω πάντως τον ισχυρισμό του Έκερμαν ότι το θέμα δεν έχει πολλή σημασία, ή και καθόλου σημασία. Η οδύσσεια αυτού του παραπληγικού θα στερείτο σίγουρα ενδιαφέροντος αν τη διαπραγματευόταν ένας μέτριος συγγραφέας. Η ακτινοβολία του έργου δεν εξαρτάται από την εμβέλεια του θέματός του. Ίσως το καλύτερο βιβλίο του Έκερμαν να είναι αυτό όπου διηγείται μια απλή ερωτική ιστορία, λίγο δύσκολη στο ξεκίνημά της, που τελειώνει όμως καλά: το ζευγάρι παντρεύεται, ενώ ο καταχθόνιος φαρμακοποιός βρίσκει οικτρό θάνατο σε μια λίμνη (ένα ταχύπλοο τον κτυπά κατακούτελα την ώρα που κολυμπά). Παρατηρώ ότι στο τέλος και των δύο βιβλίων του που ανέφερα, ο Έκερμαν συνδέει το θάνατο με το υγρό στοιχείο. 

Αυτό που έχει σημασία είναι φυσικά ο τρόπος με τον οποίο εξιστορεί κανείς τα γεγονότα. Ο Έκερμαν λέει ακόμη ότι το ύφος είναι η ψυχική ιδιαιτερότητα του έργου. Το δικό του είναι αναγνωρίσιμο, όποιο κι αν είναι το θέμα του. Καταλαβαίνεις αμέσως ότι έχεις να κάνεις μ' ένα γραπτό του Έκερμαν. Εγώ, δυστυχώς, δεν έχω ύφος. Αυτό ακριβώς αποδεικνύουν οι προτάσεις που συντάσσω. Τις βρίσκω καχεκτικές και αμήχανες. Μου φέρνουν στο νου τα υποσιτισμένα παιδιά των προσφύγων, που έχουν μια βαθιά απορία στο βλέμμα τους. Δεν έχω τίποτε δηλαδή, ούτε ύφος ούτε θέμα. Κάποιος άλλος στη θέση μου θα εγκατέλειπε ασφαλώς την προσπάθεια, θα έσκιζε αυτές τις σελίδες, θα έβαζε το στυλό στην κασετίνα του και θα πούλαγε το γραφείο. Αυτό που με κάνει να ελπίζω ότι θα καταφέρω να γράψω κάτι είναι ακριβώς το γεγονός ότι, παρά την αδυναμία μου, δεν εννοώ να εγκαταλείψω την προσπάθεια. Το πείσμα μου μ' εντυπωσιάζει, μου επιτρέπει να αισιοδοξώ. 

Δεν ξέρω αν είναι σκόπιμο, στο σημείο αυτό, να αναφερθώ στη σχέση μου με τη Μαργαρίτα. Είναι μια σχέση δύο ετών που πλησιάζει, θαρρώ, στο τέλος της. Πρέπει να το πάρω απόφαση, δεν πρόκειται να χωρίσει με τον άντρα της. Της έχει γίνει ανυπόφορη η παρουσία του, κοιμούνται άλλωστε σε χωριστά δωμάτια, ωστόσο δεν τη βλέπω να χωρίζει. Έχουν δύο παιδιά, αγόρια, ηλικίας δώδεκα και οκτώ ετών. Φοβάται ότι θα πάρουν το μέρος του πατέρα τους αν τον διώξει από το σπίτι. 

Εσύ θα χωρίσεις όταν θα γίνεις σαράντα έξι χρονών, της είπα προ ημερών στο εστιατόριο. 

Τα μάτια της βούρκωσαν. Είναι τριάντα επτά. Υποφέρει ιδιαίτερα τις Κυριακές γιατί ο άντρας της είναι όλη την ημέρα σπίτι. Αυτό που την εξοργίζει περισσότερο απ' όλα είναι το σφύριγμά του. 

Περπατάει από το πρωί μέχρι το βράδυ σφυρίζοντας. 

Δεν σφύριζε παλιότερα; τη ρώτησα. 

Δεν θυμάται καλά. Μπορεί να σφύριζε, αλλά όχι συνέχεια. 

Και τι σφυρίζει; τη ρώτησα ακόμη. 

Ελαφρολαϊκά, είπε χωρίς μεγάλη σιγουριά. Έτσι μού 'ρχεται να του κοπανίσω μια σανίδα στο κεφάλι. 

Έχω πολύ καιρό να σφυρίξω, χρόνια ίσως. Πότε σφύριξα για τελευταία φορά; Νομίζω ότι προσπάθησα να θυμίσω σε κάποιον το σκοπό μιας άριας, αλλά δεν ξέρω σε ποιόν, ούτε ποια ήταν αυτή η άρια. Δεν ήταν πάντως από τον Δον Πασκουάλε, δεν τον έχω ακούσει ποτέ. Απορώ γιατί διάλεξε ο Έκερμαν τη μουσική του Ντονιτσέτι, που είναι γενικά ευχάριστη, για μια σκηνή σαν το θάνατο του παραπληγικού. Ίσως υπάρχει στον Δον Πασκουάλε κάποια πολύ θλιμμένη άρια. Πώς να έκρινε άραγε ο συγγραφέας της Αναπηρικής πολυθρόνας το γραπτό μου; Πιστεύω ότι θα έσβηνε τις περισσότερες προτάσεις, μπορεί και να μου ζήταγε να επαναφέρω μερικές από αυτές που έχω σβήσει. Διάβασα στο «Βήμα» ότι θα έρθει το καλοκαίρι στην Ελλάδα, προσκεκλημένος ενός εφοπλιστή. Θα προσπαθήσω να τον συναντήσω, φαντάζομαι ότι θα οργανωθεί κάποιο κοκτέιλ προς τιμήν του. 

Κάθομαι με τα πόδια σταυρωτά. Κάθε τόσο επαναφέρω στη θέση της την παντόφλα που κρέμεται από το μετέωρο πόδι μου με μια απότομη κίνηση των δακτύλων. Ακούγεται ένας ήχος σαν δειλό χειροκρότημα. Είναι δώρο της Μαργαρίτας αυτές οι παντόφλες, μου τις έφερε από την Αίγυπτο όπου πήγε με το σύζυγό της, πέρσι το χειμώνα. Έγινα έξω φρενών όταν μου ανακοίνωσε ότι θα τον συνόδευε, αυτόν τον έστειλε εκεί η εταιρεία του, μου ορκίστηκε στα παιδιά της ότι δεν θα κοιμόταν μαζί του, ήθελε πάρα πολύ να γνωρίσει την Αίγυπτο. Αρνήθηκα να τη δω όταν επέστρεψε, ακόμη και να της μιλήσω, είχα συνέχεια τον τηλεφωνητή. Μια νύχτα, κατά τις 2 το πρωί, δεν ξέρω πώς το έσκασε από το σπίτι της, μου χτύπησε το κουδούνι. Τα μάτια της ήταν κατακόκκινα. Μου φάνηκε πιο μικροκαμωμένη από ό,τι την είχα στο νου μου, σαν να είχε η φαντασία μου την τάση να τη μεγεθύνει. 

Να περάσω; με ρώτησε. 

Δεν είπα τίποτε. Γύρισε στο πλάι, ακούμπησε το κούτελό της στον τοίχο κι άρχισε να κλαίει. Πρόσεξα ότι βαστούσε κάτι, τυλιγμένο σε χαρτί εφημερίδας. Ήταν οι παντόφλες. 

Δεν αμφιβάλλω ότι τη στενοχωρεί η συμβίωση με τον άντρα της, αλλά νομίζω ότι περισσότερο στενοχωρεί εμένα. 

Τους πρώτους μήνες της γνωριμίας μας δεν με ενοχλούσε ιδιαίτερα ότι ήταν παντρεμένη, μπορεί και να με διασκέδαζε το γεγονός ότι συναντιόμασταν κρυφά και λίγο, σαν να ήμασταν παιδιά. Έβλεπα κι άλλες γυναίκες παράλληλα. Δεν με ένοιαζε αν έκανε ή δεν έκανε έρωτα μαζί του. 

Κάποτε άρχισε να με νοιάζει. Πιστεύω ότι στη δική μου επιρροή οφείλεται πρωτίστως η επιδείνωση των συζυγικών της σχέσεων. Δεν θα είχε μετακομίσει σε άλλο δωμάτιο αν δεν την πίεζα εγώ. Μια μέρα, αναφέρθηκε σε μια κουβέντα που είχε με τον άντρα της, ενώ εκείνη ήταν στην μπανιέρα. Η σκηνή αυτή με αναστάτωσε. 

Εξακολουθείς δηλαδή να κυκλοφορείς γυμνή μπροστά του; 

Δεν είχα φανταστεί ότι θα έφτανα στο σημείο να ζηλέψω τον άντρα της. Εκείνος αγνοεί την ύπαρξή μου. Γνώρισα τη Μαργαρίτα σ' ένα σαντουιτσάδικο, έτρωγε με τα παιδιά της στο ίδιο τραπέζι μ' εμένα, ο μικρός της γιος έριξε άθελά του το μπουκάλι με το κέτσαπ επάνω μου. Φορούσα ένα ωραίο λινό παντελόνι. Κι η Μαργαρίτα ήταν ντυμένη στα άσπρα εκείνη τη μέρα. Κοιτάξαμε όλοι άφωνοι το μεγάλο κόκκινο λεκέ, εγώ είχα σηκωθεί όρθιος, και ξαφνικά βάλαμε όλοι μαζί τα γέλια. Σε αντίθεση με την ερωτική ιστορία που διηγείται ο Έκερμαν, η σχέση μου με τη Μαργαρίτα ξεκίνησε καλά, αλλά είμαι σχεδόν βέβαιος ότι δεν θα έχει αίσιο τέλος. 

Της κάνω όλο και πιο συχνά καβγάδες, αρπάζομαι από το παραμικρό. Βλεπόμαστε κυρίως τα μεσημέρια, δεν της είναι εύκολο να δικαιολογεί βραδινές εξόδους. Δεν έχουμε κοιμηθεί ούτε μια νύχτα μαζί. Μου υποσχέθηκε ότι όταν φύγει ο άντρας της για το Καρπενήσι, έχει εκεί ένα κτήμα καταπατημένο από τους γείτονες, θα πάμε μαζί κάπου, τρεις - τέσσερις μέρες, ίσως και περισσότερο. Θα αφήσει τα παιδιά στη μάνα της. Αλλά πότε θα φύγει αυτός; Είναι ένας διστακτικός άνθρωπος και λίγο τεμπέλης, που αναβάλλει τις δουλειές του. 

Κι όμως περιμένω να πάρει μια απόφαση για να κανονίσω και γω το πρόγραμμά μου. Και δεν περιμένω μόνο εγώ, αλλά και όσοι εξαρτώνται κατά το ένα ή τον άλλον τρόπο από εμένα, ο πατέρας μου κι αυτοί που δουλεύουν για την ταινία που ετοιμάζω, κάπου τριάντα άτομα. Αν ληφθεί υπόψη ότι το πρόγραμμα καθενός από αυτά επηρεάζει και κάποια άλλα πρόσωπα, δεν θα ήταν υπερβολή να πω ότι ένας ολόκληρος κόσμος περιμένει ν' αποφασίσει ο άντρας της Μαργαρίτας πότε θα πάει στο Καρπενήσι. 

Εγώ λέω ότι μάλλον δε θα πάει. Δεν του αρέσει να αφήνει τη γυναίκα του μόνη, δεν της έχει μεγάλη εμπιστοσύνη. Θα περάσω δηλαδή μόνος μου κι αυτές τις διακοπές. Φοβάμαι ότι θα εξελιχθεί άσχημα το γεύμα που λογαριάζουμε να κάνουμε για να γιορτάσουμε τη δεύτερη επέτειο της γνωριμίας μας, κάποια στιγμή θα με πιάσουν τα νεύρα μου, θα παραμερίσω τα κεριά και θα της τραβήξω μια μπουνιά στη μούρη. 

Νομίζω ότι είμαι ερωτευμένος.

Είπα, η θάλασσα είναι ανατολικά, εγώ δυτικά θα τραβήξω, στ’ αριστερά του νότου. Μάταια όμως κοίταξα δίχως να ελπίζω στον ουρανό ψάχνοντας για τις Άρκτους. Γιατί είχα πατήσει μέσα σε φως που έσβησε τα άστρα, αν υποθέσουμε ότι υπήρχαν, που αμφιβάλλω, θυμάμαι σύννεφα.

Εγώ ήμουν καλά, χορτασμένος σκοτάδι και ηρεμία, στα πόδια θνητών ξαπλωμένος, βυθομετρώντας στο γκρίζο βάθος της αυγής, αν ήταν αυγή. Αλλά η πραγματικότητα σύντομα αποκαταστάθηκε, είμαι κατάκοπος για να ψάξω για την κατάλληλη λέξη, το πλήθος διαλύθηκε, το φως επανήλθε, κι εγώ δε χρειαζόταν ν’ ανασηκώσω το κεφάλι από το έδαφος για να ξέρω πως ήμουν πίσω στο ίδιο εκτυφλωτικό κενό, όπως και πριν.

Είναι τέτοια η απελπισία στο να κρύβεις τις λέξεις που θες να πεις
Που δεν είναι καλύτερο να αποτυγχάνεται η προσπάθεια 
Απ’ το να μη γίνεται καθόλου;
Οι ώρες μετά τη φυγή σου πέφτουν πάνω μου βαριές
σύντομα θ’ αρχίσουν σιγά-σιγά να σέρνονται
πάνω σ’ ένα κρεβάτι απ’ τη δική σου έλλειψη 
όπου οι μάχες αρπάζονται τυφλά
αναζωπυρώνοντας αναμνήσεις από αγάπες παλιές
αντικρίζοντας ματιές εκεί όπου κάποτε έβλεπα τα δικά σου μάτια
αλλά όλα είναι προτιμότερο να συμβαίνουν σύντομα παρά ποτέ
η ανάγκη μου, μαύρη και σκοτεινή πιτσιλάει τα πρόσωπά τους
και σου λέω ξανά πως εννέα μέρες δεν είναι ποτέ αρκετές
γι’ αυτούς που αγαπάμε
ούτε εννέα μήνες
ούτε εννέα ζωέςΚαι σου λέω πάλι
εάν εσύ δεν με διδάξεις δεν θα μάθω
σου λέω πάλι υπάρχει πάντα κάτι το τελευταίο
ακόμα και τις τελευταίες φορές
τις τελευταίες φορές που ικετεύεις
τις τελευταίες φορές που αγαπάς
ξέροντας πως να μη ξέρεις να προσποιείσαι
κάτι το τελευταίο ακόμη και την τελευταία φορά που σου λέω
εάν εσύ δεν μ’ αγαπήσεις δε θ’ αγαπηθώ ποτέ
εάν εγώ δεν σ’ αγαπήσω δε θ’ αγαπήσω ποτέ
η ανατάραξη των περασμένων λέξεων κατευθείαν στην καρδιά και πάλι
Αγάπη αγάπη αγάπη σαν γδούπος βαρύς ενός παλιού εμβόλου
χτυπώντας τους αναλλοίωτους σωρούς των λέξεων
κι εγώ τρομοκρατημένος και πάλι
πως ίσως δεν αγαπηθώ
πως ίσως αγαπήσω αλλά όχι εσένα
πως ίσως αγαπηθώ αλλά όχι από εσένα
ξέροντας πως να μη ξέρω να προσποιούμαι
εγώ και όλοι οι άλλοι που θα σε αγαπήσουν
αν σε αγαπήσουν
εκτός κι αν δεν σ’ αγαπήσουν


Απέναντί σου
Γυρίζεις
Όλο το σύνολο
Λεπτός πυθμένας της αβύσσου
Τέτοια σιωπή που ό,τι ήταν πριν
Άκουσέ τες
Αμυδρά ακρόφωτα
Φαντάσου αν αυτό εδώ
Αρχικά
Ασαφής υπόθεση
Σάββατο ανάπαυλα
Κάθε μέρα επιθυμείς
Νύχτα που κάνεις τόσο πολύ
Τίποτα μηδαμινό
Μόλις που έκανε μ' επιτυχία
Αυτό το καλό
Αυτό το κακό
Μη χάσετε στην Ταγκέρη
Πιο κάτω μια άλλη υπόμνηση
Μη χάσετε στη Στουτγάρδη
Παλιά πορεία
Τρελοί που λέγατε
Βήμα το βήμα
Όνειρο
Νεκρή ανάμεσα
Από πού να 'ρχεται
Λέξεις που επιζήσατε
Ποτάμια και ωκεανοί
Με βήμα σταθερό
Μόλις βγήκε από τη φωλιά
Τη στιγμή που ακούστηκε να αναγγέλλει
Με το που ήρθε η νύχτα
Όχι άλλες αναμνήσεις
Μια νύχτα η σκιά του
Μαύρη αδελφή


Τα γεμάτα επιθυμία χείλη της είναι γκρι
και χωρισμένα σαν μια μεταξωτή θηλειά
απειλώντας
ένα μικρό, παράξενο τραύμα.

Αρπάζεται νωχελικά πάνω
σε ευαίσθητα κι άγρια πράγματα
περήφανη που τα έχει αποσυνθέσει
από τη θανατηφόρα σκιά της ομορφιάς της.

Αλλά θα πεθάνει και η παγίδα της ομορφιάς της
που τόσο υπομονετικά προσφέρεται
στην εξημερωμένη άγρυπνη θλίψη μου
θα σπάσει και θα κρεμαστεί
σ’ ένα θλιβερό μισοφέγγαρο.
 

Ο δικός μου τόπος βρίσκεται πάνω στη ρέουσα άμμο
ανάμεσα απ’ τα βότσαλα και τους αμμόλοφους
η καλοκαιρινή βροχή βρέχει τη ζωή μου
και η ταλαιπωρημένη μου ζωή
τρέπεται σε φυγή
μία στην αρχή της και μία στο τέλος της

Η γαλήνη μου βρίσκεται εκεί-
στην υποχωρούσα ομίχλη
όταν ίσως παύσω να περπατώ
αυτά τα μακριά ασταθή κατώφλια
και ζήσω μέσα στο χώρο μιας πόρτας
που ανοίγει και κλείνει
 

Τι θα έκανα χωρίς αυτή την απρόσωπη αδιαφορία του κόσμου
όπου το να βρίσκεσαι διαρκεί παρά μια στιγμή, όταν η κάθε στιγμή
ρίχνει μέσα στο κενό την άγνοια του να έχεις υπάρξει
Χωρίς αυτό το κύμα όπου στο τέλος
το σώμα και η σκιά του καταπίνονται
Τι θα έκανα χωρίς αυτή την σιωπή
όπου τα μουρμουρίσματα πεθαίνουν
τα λαχανιάσματα, οι φρενίτιδες οδεύουν προς την αγάπη
Χωρίς αυτό τον ουρανό που ίπταται
πάνω απ’ τη σαβουριασμένη σκόνη του

Τι θα έκανα που δεν έχω ήδη κάνει χθες και προχθές
περιεργαζόμενος το σκοτεινό μου φως
και ψάχνοντας για κάποιο άλλο
περιπλανώμενος μέσα στη δίνη μακριά από καθετί ζωντανό
μέσα σ’ ένα σπασμωδικό μέρος
άφωνος μέσα σε φωνές χιλιάδες
που συνωστίζονται στην κρυψώνα μου

 
Θα ήθελα η αγάπη μου να πεθάνει
και η βροχή να πέφτει πάνω στον τάφο της
και σε μένα καθώς θα περπατώ στους δρόμους
πενθώντας την που σκέφτηκε να με αγαπήσει

Συνδεδεμένος
 

Είναι τέτοια η απελπισία στο να κρύβεις τις λέξεις που θες να πεις
Που δεν είναι καλύτερο να αποτυγχάνεται η προσπάθεια
Απ’ το να μη γίνεται καθόλου;
Οι ώρες μετά τη φυγή σου πέφτουν πάνω μου βαριές
σύντομα θ’ αρχίσουν σιγά-σιγά να σέρνονται
πάνω σ’ ένα κρεβάτι απ’ τη δική σου έλλειψη
όπου οι μάχες αρπάζονται τυφλά
αναζωπυρώνοντας αναμνήσεις από αγάπες παλιές
αντικρίζοντας ματιές εκεί όπου κάποτε έβλεπα τα δικά σου μάτια
αλλά όλα είναι προτιμότερο να συμβαίνουν σύντομα παρά ποτέ
η ανάγκη μου, μαύρη και σκοτεινή πιτσιλάει τα πρόσωπά τους
και σου λέω ξανά πως εννέα μέρες  δεν είναι ποτέ αρκετές
γι’ αυτούς που αγαπάμε
ούτε εννέα μήνες
ούτε εννέα ζωές

2.
Και σου λέω πάλι
εάν εσύ δεν με διδάξεις δεν θα μάθω
σου λέω πάλι υπάρχει πάντα κάτι το τελευταίο
ακόμα και τις τελευταίες φορές
τις τελευταίες φορές που ικετεύεις
τις τελευταίες φορές που αγαπάς
ξέροντας πως να μη ξέρεις να προσποιείσαι
κάτι το τελευταίο ακόμη και την τελευταία φορά που σου λέω
εάν εσύ δεν μ’ αγαπήσεις δε θ’ αγαπηθώ ποτέ
εάν εγώ δεν σ’ αγαπήσω δε θ’ αγαπήσω ποτέ

η ανατάραξη των περασμένων λέξεων κατευθείαν στην καρδιά και πάλι
Αγάπη αγάπη αγάπη σαν γδούπος βαρύς ενός παλιού εμβόλου
χτυπώντας τους αναλλοίωτους σωρούς των λέξεων

κι εγώ τρομοκρατημένος και πάλι
πως ίσως δεν αγαπηθώ
πως ίσως αγαπήσω αλλά όχι εσένα
πως ίσως αγαπηθώ αλλά όχι από εσένα
ξέροντας πως να μη ξέρω να προσποιούμαι

εγώ και όλοι οι άλλοι που θα σε αγαπήσουν
αν σε αγαπήσουν

εκτός κι αν δεν σ’ αγαπήσουν

Το μαύρο, σκαλιστό γραφείο, τα  δυο ασημένια κηροπήγια,
η κόκκινη πίπα του. Κάθεται, αόρατος σχεδόν, στην πολυθρόνα,
έχοντας πάντα το παράθυρο στη ράχη του. Πίσω από τα
  γυαλιά του,
πελώρια και περίσκεπτα, παρατηρεί τον συνομιλητή του,
στ’ άπλετο φως, αυτός κρυμμένος μες στις λέξεις του,
μέσα στην ιστορία, σε πρόσωπα δικά του, απόμακρα, άτρωτα,
παγιδεύοντας την προσοχή των άλλων στις λεπτές ανταύγειες
ενός σαπφείρου που φορεί στο δάχτυλό του, κι όλος έτοιμος
γεύεται τις εκφράσεις τους, την ώρα που οι ανόητοι έφηβοι
υγραίνουν με τη γλώσσα τους θαυμαστικά τα χείλη τους.
  Κι εκείνος
πανούργος, αδηφάγος, σαρκικός, ο μέγας αναμάρτητος,
ανάμεσα στο ναι και στο όχι, στην επιθυμία και τη μετάνοια,
σαν ζυγαριά στο χέρι του θεού ταλαντεύεται ολόκληρος,
ενώ το φως του παραθύρου πίσω απ’ το κεφάλι του
τοποθετεί ένα στέφανο συγγνώμης κι αγιοσύνης.
«Αν άφεση δεν είναι η ποίηση, –ψιθύρισε μόνος του–
τότε, από πουθενά μην περιμένουμε έλεος

Νύχτες ακόλαστες, πιοτά, σφοδρά συμπλέγματα, γιγάντιες

σα θόλοι ναού, ηδονές. Κι άγνωστες, πέρ’ από κάθε πρόσχημα,

τραχιές, σα νίκες, αμαρτίες.

Και το πρωί επέστρεφε μόνος κι εξαντλημένος κι ώριμος

κομίζοντας, σα μια καινούργια αγνότητα, το νέο αμαρτωλό του

ποίημα

Έτσι όπως συχνά ο ήλιος με την εντυπωσιακή του λάμψη
διώχνει το θαμπό φεγγάρι, όσο και αν αντιστέκεται
στη σκοτεινή σπηλιά του, χωρίς να ακούσει
ούτε ένα τραγούδι από το αηδόνι
έτσι η ομορφιά σου μου σφραγίζει τα χείλη
και κάνει παράφωνα για μένα τα πιο όμορφα τραγούδια
Κι όπως την αυγή πάνω από τα λιβάδια
περνά ο άνεμος με τα ορμητικά του φτερά
και σπάει τα καλάμια με τα δυνατά φιλιά του
που αυτά μόνο, μπορούν να γίνουν όργανα τραγουδιού
έτσι τα ορμητικά μου πάθη, παραδέρνουν συνέχεια μέσα μου
και η τόσο μεγάλη αγάπη κάνει την αγάπη μου βουβή
Όμως τα μάτια μου σου έδειξαν εσένα
γιατί είμαι σιωπηλός και η λύρα μου ακούρδιστη
πριν γίνει ο χωρισμός μας μοιραίος
και πριν μας αναγκάσει να φύγουμε
εσύ για άλλα χείλη που τραγουδούν με αρμονία
κι εγώ εδώ να αναπολώ μάταια
φιλιά που δεν έδωσα, τραγούδια που δεν είπα.

Μα κι ο καθείς σκοτώνει ό,τι αγαπάει,
και πρέπει αυτό απ’όλους ν’ακουστεί.
Άλλοι με κολακεία σε σκοτώνουν
Κι άλλοι με ματιά φαρμακερή
Μ’ένα φιλί σκοτώνουν οι δειλοί,
Κι οι γενναίοι άνδρες με σπαθί.
Νέοι σκοτώνουν άλλοι την αγάπη τους
Κι άλλοι σαν γενούνε γέροι.
Με χέρι Λαγνείας άλλοι τήνε πνίγουνε
Κι άλλοι με Πλούτου χέρι
Κι επειδή πιο γρήγορα παγώνει έτσι το κορμί,
Οι πονόψυχοι σκοτώνουν με μαχαίρι.
Άλλοι για λίγο ερωτεύονται κι άλλοι για πολύ.
Άλλοι τον Έρωτα πουλάνε κι άλλοι τον αγοράζουν.
Άλλοι με βουρκωμένα μάτια τον σκοτώνουνε
Κι άλλοι βουβοί τον αφανίζουν
Κι ενώ ο καθείς σκοτώνει ό,τι αγαπάει,
Όλοι ωστόσο δεν πεθαίνουν.
 
Μαύρα μεσάνυχτα πάντα είχαμε μες στην καρδιά μας,
Και στο κελί μας μέσα αυγή,
Και τον τροχό γυρίζαμε και ξεφτίζαμε το σχοινί,
Ο καθείς στην Κόλασή του μέσα την ατομική.
Μα είναι πολύ πιο τρομερή η σιωπή
Από καμπάνας μπρούτζινης αντήχηση βροντερή.
 
Ποτέ δεν είδα άνθρωπο ν’αγναντεύει,
Με λαχτάρα τόση στη ματιά,
Αυτό που οι κατάδικοι ονομάζουν ουρανό,
Την οθόνη εκεί ψηλά τη θαλασσιά,
Και κάθε συννεφάκι που αρμενίζει
Όμοιο με πλεούμενο με ασημί πανιά.
 
Δεν ξέρω αν οι νόμοι είναι άδικοι
Ούτε και δίκαιοι αν είναι ή σωστοί,
Μα κείνο που όλοι οι καταδικασμένοι το γνωρίζουνε,
Είναι πως δεν μπορούν τα τείχη να περάσουν ζωντανοί,
Και πως κάθε μέρα σαν χρόνος μοιάζει,
Χρόνος δίχως τέλος και αρχή.

Ανέβηκε στην πέτρα
πήρε ανάσα
και πήρε βροχή
Ένα ζευγάρι κάλτσες
μια φανέλα
αριθμός 333
Οδυσσέας 333
Άπλωσε τα χέρια του στη θάλασσα
στο νου
Η φρίκη θάλλει
Ο αργαλειός πίσω και πάνω στην πλάτη μας
Πήρε να φιλιώνει με τον τόπο
Ήρθε ο επιλοχίας ο Θωμάς,
είχε μυαλό Τζέιμς ο Θωμάς
μυαλό Μ1 επαναληπτικό
Τον γύρισαν λυώμα
δεν τον γνώρισαν ούτε τα σκυλιά
«Οι εραστές τ’ Αυγούστου,
οι εραστές τ’ Αυγούστου με λουλούδια στα χέρια έρχονται,
τ’ αόρατα καλέσματά τους τραβούν στις αυλές,
οι εραστές τ’ Αυγούστου με κόκκινα πουκάμισα και μισάνοιχτα στόματα
τρεμοσβήνουν στα σταυροδρόμια,
εξαφανίζονται στα σοκάκια,
τρέχουν στις πλατείες.
Στους εραστές τ’ Αυγούστου
αχνοφέγγουν στη βραδινή ατμόσφαιρα
οι ερυθρόλευκες γραμμές των κεντημένων λουλουδιών πάνω
στα πουκάμισά τους,
φωτίζονται τ’ ανοιχτά παραθύρια στις σκοτεινές αυλές
κι αυτοί όλο πηγαίνουν κι όλο τρέχουν σε κάποιο κάλεσμα.
Να και το δείλι της ζωής, να και το δείλι που δίπλα περνά απ’ την πόλη,
να το που χρωματίζει τα δέντρα,
που σβήνει τη λάμπα,
που γυαλίζει τ’ αυτοκίνητα . . .
Στα στενά σοκάκια βιαστικά ηχούν οι παρέες,
γύρισε πίσω, έβγα στο μπαλκόνι και πέταξε το παλτό.
Βλέπεις, οι εραστές τ’ Αυγούστου τρέχουν κρατώντας λουλούδια στα χέρια.
Οι γαλάζιες ανταύγειες των διαφημίσεων κυλούν από τις στέγες
κι εσύ κοιτάζεις κάτω, δίχως ποτέ και με κανένα θέση δεν αλλάζεις,
συνομιλώντας με τον εαυτό σου.
Να τα λουλούδια και τια διαμέρισμα με το νέο έρωτα,
με το καινούριο μαστίγιο, που μπαίνει σε κύκλο νέο,
παραδίδοντας τον εαυτό του με νέα κραυγή και νέο αίμα,
παραδίδοντας τον εαυτό του, αφήνοντας τα λουλούδια να πέσουν απ’ τα χέρια του.

Το νέο δείλι θορυβεί,
κανείς δεν θα επιστρέψει στη νέα ζωή,
κανείς δε θα περάσει κάτω απ’ το μπαλκόνι για να ‘ρθει να σε δει,
κανείς δε θα σου παρασταθεί,
κανείς δε θα σου σταθεί,
πιο κοντά, απ’ ό,τι εσύ στον εαυτό σου,
απ’ τα λουλούδια,
απ’ ότι είσαι εσύ στον εαυτό σου.»

«Κοιμήθηκε χωρίς κανένα όνειρο· μια απόλυτη ανυπαρξία. Ήτανε σκοτάδι όταν άνοιξε τα μάτια. Ένιωσε μέσα σ’ ένα τέλμα από ιδρώτα. Το ηλεχτρικό του λόγχισε το μυαλό· το ‘σβησε κι άνοιξε ψηλαφώντας το παράθυρο. Το φεγγάρι ολοστρόγγυλο, φώτιζε τις φοινικιές του Μουσείου. Στο βάθος η Ακρόπολη. ‘Μπορείς να με πάρεις εδώ· πάνω σ’ αυτά τα μάρμαρα’, έλεγε η Σαλώμη – και η Μπίλιω;… ήταν η ίδια γυναίκα;… μα ποια πέθανε;…

Τα ένιωθε όλα ρευστά και αξεδιάλυτα, γεμάτα απροσδιόριστα χάδια, ξένες παλάμες που πήγαιναν να τον αγγίξουν και δεν τον άγγιζαν, ερχότανε πολύ κοντά κι έφευγαν πάλι, σαν τα φύκια της θάλασσας – ‘κι αν ήμουν νεκρός;… μήπως θα ‘ταν έτσι;’

Έκλεισε με βία τα παραθυρόφυλλα κι έτρεξε πίσω σκοντάφτοντας στα έπιπλα, ψάχνοντας το φως. Τ’ άναψε· πλάι στο κρεβάτι έτρεχαν δυο χοντρές κατσαρίδες. Φόρεσε ό,τι του έτυχε και πήρε τα σοκάκια.

Περπάτησε ώρες με μια προσωπική διαμάχη με κάθε πρόσωπο, με κάθε πλεούμενο του δρόμου. Τα υπόγεια, φωτισμένα, έδειχναν τα εντόσθιά τους σαν ανοιγμένα σφαχτά στα χασάπικα. Σε μια τέτοια στέρνα, μια χοντρή γυναίκα καθισμένη με τα γόνατα ανοιχτά, ανάμεσα σ’ ένα τραπέζι και μια κούνια, έτρωγε με το ένα χέρι, και με τ’ άλλο νανούριζε το παιδί της που τσίριζε – ‘οι ψυχές τσιρίζουν σαν τις νυχτερίδες ή σαν τα μωρά’… Είδε την ουλή στο πλευρό της Σαλώμης. Έτρεξε, έτρεξε και χτύπησε λαχανιασμένος μια πόρτα.

Η γριά του άνοιξε· έπιασε το μπράτσο της· ένα κόκαλο.

– Θέλω τη Δόμνα, φώναξε χωρίς να πάρει ανάσα.

– Στάσου! στρίγγλισε το σκέλεθρο.

Την παραμέρισε.

Από πάνω, από την κάσα της σκάλας, κατρακυλούσαν βογκητά και πατήματα· ένας ολολυγμός σκυλίσιος. Ο Στράτης ακούμπησε στον τοίχο. Έγινε μια σιωπή κι έπειτα μ’ ένα ρυθμό νεκρώσιμου τυμπάνου πέρασε μπροστά του η πομπή. Πρώτα τέσσερις αστυφύλακες με γυαλιστερά κουμπιά βάσταζαν ένα γυμνό παλικάρι τυλιγμένο σ’ ένα ματωμένο σεντόνι· το πρόσωπο του ήταν κατάσπρο, μόνο το μαύρο μουστάκι ξεχώριζε. Πίσω, δυο με πολιτικά κρατούσαν από τις μασκάλες έναν άλλο, τα χέρια του στα σίδερα. Τέλος, η Δόμνα, βαριά, με το πουκάμισο ανάερο και μια μποτίλια στο χέρι. Η όψη της έμοιαζε πασαλειμμένη από μια βυσσινιά λάσπη όπου κυλούσαν τα δάκρυα. Η γριά άνοιξε και τα δύο φύλλα της πόρτας και η συνοδεία βγήκε τελετουργικά στο δρόμο. Η πόρτα ξανάκλεισε αφήνοντας μόνη την κοντόχοντρη ξέστηθη πόρνη. Έμεινε ακίνητη σαν το χρωματισμένο ξόανο. Ο Στράτης ξεκόλλησε από τον τοίχο κι έκανε να την αγγίξει. Εκείνη έβγαλε ένα βαθύ ούρλιαγμα και η μποτίλια θρυμματίστηκε χάμω. Μια μυρωδιά φτηνής κολόνιας αναδόθηκε από το τσιμέντο, διώχνοντας τον Στράτη. Έξω, στο πεζοδρόμιο, σκόνταψε πάνω σ’ ένα μια σταλιά κοριτσάκι που του πρόσφερε λουλούδια· αγόρασε ένα κόκκινο γαρύφαλλο. »

«Ο Στράτης ρώτησε:

– Τραγουδάτε;

– Ναι, σπούδασα τραγούδι στη Γερμανία και φιλολογία. Εσείς γράφετε, νομίζω, τι γράφετε;

Ο Στράτης ένιωσε το φως της Σαλώμης υπερβολικά χαμηλό.

– Θα ήθελα να γράψω ποιήματα και δοκίμια, είπε σιγά σαν να του είχαν φερθεί αδιάκριτα.

Απογοήτευση συννέφιασε το πρόσωπο της κυρίας:

– Μα ποιος ασχολείται με ποιήματα, τώρα. Τη θέση της ποίησης την έχει πάρει το μυθιστόρημα. Αυτό δεν το δοκιμάσατε;

Ο Στράτης ένιωσε υπόδικος. Γύρω του η Σαλώμη φρόντιζε τη μαστίχα· ο κύριος κοίταζε βλοσυρά· η Λάλα κινήθηκε πίσω από ένα θαμπό γυαλί. Αποκρίθηκε πολύ αργά σκοντάφτοντας:

– Το δοκίμασα , αλλά νομίζω πως δεν ξέρω να διηγηθώ. Ακόμη χειρότερο, δεν μπορώ να περιγράψω. Έχω πάντα την εντύπωση πως όταν ονομάσεις κάτι, του φτάνει για να υπάρξει. Τι είναι, θα το δείξει μόνο του με τα καμώματα του. Γι αυτό, υποθέτω, όταν επιχειρήσω μια περιγραφή, μου φαίνεται πως οι λέξεις χάνουν το βάρος τους, διαλύονται στην άκρη της πένας. Και πώς να γεμίσεις ένα βιβλίο χωρίς περιγραφές;

Η κυρία ξαφνίζουνταν ή ανυπομονούσε:

– Μα, αν αυτό το κάτι δεν είναι άνθρωπος· είναι ας πούμε ένα τοπίο, ένα πράγμα, χωρίς καμώματα – που δεν πράττει, θα έλεγα καλύτερα – τότε πώς θα καταλάβουμε περί τίνος πρόκειται χωρίς περιγραφή;

– Μου φαίνεται πως ό,τι υπάρχει πράττει, είπε ο Στράτης.

Το απόφθεγμα κουδούνισε παράξενα στ’ αυτιά του, σα να το είχε πει κάποιος ξένος· γέλασε.

Η Σαλώμη παρακολουθούσε με λοξές ματιές. Η κυρία νόμισε πως ο Στράτης την κορόιδευε· έγινε σουβλερή:

– Και βρίσκετε πως τα παιχνίδια των ποετάστρων, αυτά έχουν βάρος;

– Είναι δύσκολη η τέχνη, είπε με απάθεια ο Στράτης και πολλοί αποτυγχάνουν. Όμως δεν βρίσκω άλλο τρόπο για να πω τη συγκίνησή μου.»

Στο Σύνταγμα, πλήθος συναγμένο μπροστά στο κέντρο συνεργαζομένων πολιτικών κομμάτων. Στρατιώτες εφ’ όπλου, πυροσβέστες έτοιμοι να χρησιμοποιήσουν τις αντλίες, ρητορείες και βλακείες που σε πιάνουν από το λαιμό. Ένας κοντούτσικος φώναζε από το μπαλκόνι: «Τα αισθήματά μ’, αγαπητοί συμπουλίται, σας είναι γνωστά…» Ο Νικόλας μ’ έπιασε από το μπράτσο και μου είπε:
-«Έβγαλε διάτα ο Κρουτάγος, της Βουργαριάς ο τσάρος…»
Ήταν αστείος καθώς προσπαθούσε να τονίσει τα τ. Δυό-τρεις πίσω μας φώναξαν «σσσσς!» Φύγαμε και καθίσαμε στου Ζαχαράτου. Δε μιλούσαμε, ο Νικόλας ήταν προσηλωμένος στο ποτήρι του το νερό. Ξαφνικά είπε:
 
Γέλασε δεν ξέρεις ποτέ τι σημασία έχει το γέλιο του αλλά είναι πάντα ήπιο και ατόφιο.
-	Το συλλογιζόμουν αυτό, συνέχισε, όταν μιλούσε εκείνος εκεί από το μπαλκόνι, κι ένιωθα πως οι αντλίες έχουν μέσα τους ένα σιωπηλό νερό, που μια μοιραία συναισθηματική ανισορροπία μπορούσε να κεντρίσει και να τινάξει τον κατακλυσμό απάνω μας.
-	Θα ‘πρεπε οι πολιτικοί μας να κρατούσαν μιαν ολυμπιάδα σιωπής ύστερ’ από το χαλασμό του Έθνους, του είπα.
-	Το Έθνος, άγνωστος στρατιώτης, μ’ αποκρίθηκε, έτσι είναι όταν σκεφτεί κανείς τι έλεγε εκείνος εκεί από το μπαλκόνι.
Σταμάτησε, άλλαξε τόνο και με ρώτησε απότομα:
-	Θυμάσαι;
Προσπάθησα να θυμηθώ. Εκείνος έβγαλε από την τσέπη του ένα τσαλακωμένο κομμάτι εφημερίδα, το ‘στρωσε πάνω στο τραπεζάκι με την παλάμη και διάβασε γρήγορα:
-	«Τα αισθήματά μ’, αγαπητοί συμπουλίται, σας είναι γνωστά: Έρωτα-Συγκίνησιν- Αγωνίαν- Περιπέτειαν- Πλούτον- Σαλόνια- Ντάνσιγκ-Ραδιουργίες- Μαρτύρια- Ατραξιόν- Πολυτέλειαν- Τραγωδίαν- Πόνον- Δάκρυα- Παλάτια- Μόδες- Μια εβδομάς ηδονής- Κινηματογράφος ΣΠΛΕΝΤΙΤ».
Περπατήσαμε ακόμη λίγο, και καθώς αποχωριζόμασταν:
-	«Αυτό το απόκομμα θα το προσφέρω της Σαλώμης για το σχέδιο του καταστατικού της παρέας».
-	«Ποιας παρέας;»
-	«Α, δεν ξέρεις! Η κυρία Σαλώμη βρίσκει πως είμαστε υπερβολικά σκορπισμένοι και πρέπει ν’αποκτήσουμε συνοχή.» 

Να θυμηθώ όταν η μοίρα δείξει περισσότερο έλεος, να θυμηθώ την τωρινή φανταστική ζωή μου. Εσωτερικά φαγωμένη πέρα για πέρα, και οι αναμνήσεις έρχονται και τυλίγουνται γύρω από τον κορμό της, όπως ο κισσός— κάθε τόσο κι ένας άλλος κισσός που ανασαίνει στον αέρα. Κάθε τόσο έχω το συναίσθημα πως με κατέχει μια άλλη ψυχή.


Μα δεν είναι ανάγκη να είναι μόνο εφτά πρόσωπα στην Ακρόπολη, μπορεί να είναι πολλά, άπειρα. Ούτε είναι ανάγκη να είναι τα ίδια και τις έξι βραδιές. Το πρόσωπο του δράματος είναι η Ακρόπολη οι άλλοι είναι τα σιγιλλάριά της οποιαδήποτε σιγιλλάρια—νευροσπαστούμενα

«Στην Ακρόπολη, κατά πανσέληνον, θα βρούμε την ενέργεια που θα κινήσει τα νερά μας για να κοινωνήσουν. Αλλά μπορεί να βρούμε και μιαν άλλη δύναμη που δεν είναι απίθανο να βοηθήσει το σκοπό μας. Τη δύναμη της κληρονομιάς των αθανάτων προγόνων μας…»


Καλούνται ρεμπέτικα τραγούδια τα άσματα των πληγωμένων, απλών, αγνών και αισθαντικών ψυχών της Ελλάδος. Η περιφρονημένη χωρίς ανταπόκριση αγάπη και το τρισμέγιστον μαρτύριον του θαμένου εκουσίως έρωτος από τα ρεμπέτικα τραγούδια εξόχως ανιστορήθησαν. Τα ρεμπέτικα υπήρξαν κάποτε η παρηγοριά μας. Ήταν οι λευκοί ασπασμοί των παραγνωρισμένων. Αξιώθηκα να κρατήσω στα χέρια μου το βουβό, πλέον, μπουζούκι του στρατηγού Μακρυγιάννη. Ρεμπέτικα δεν τραγουδούσαν οι γυναίκες (αυτές συνήθως αργά κατανοούν το πόσο αγαπήθηκαν), ούτε τα τραγουδούσαν οι σκληρόκαρδοι.

Όχι μόνο για την αλήθια, αλλά και για την ομορφιά της αλήθιας νιάζομαι. Μη μου στείλεις περιστέρια· μαντεύω τα λόγια αγάπης που θα μου πεις. Ο έρως συμβαίνει σαν δυστύχημα. Κρατούσα, τότε, σαν βιολί το σώμα σου, μα τώρα που είμαστε μακριά σ' έχω φωτιά παντοτινή μες στην καρδιά μου. Θα ψάχνεις λυπημένη να με βρεις στους άδειους δρόμους και θα ρωτάς παντού για μένα, και στην περιρρέουσα μελαγχολία των ρεμπέτικων τραγουδιών θα αναζητάς επί ματαίω παρηγοριά. Εφέτος ανήμερα το Πάσχα έβρεχε και η δολιότης πίκραινε την καρδιά μου. Το ξέρω· η θέση μου είναι στο νεκροταφείο. Είμασταν ακόμη παιδιά όταν μας μάραναν και ζήσαμε σαν γέροι. Δεν είμαι δικός μου. Σιωπώ μεν, αρνούμαι δε να πεθάνω γιατί τα δακρυσμένα μάτια σου πάντα με γνέφουν. Θλιβερά βλέματα τέκνα της σιωπής μου. Ο θάνατος απόψε διώχνει το κάθε τι απ' την ψυχή μου. Χαίρομαι την παραφροσύνη μου τώρα.

Το αληθές απόβαρον ενός ανθρώπου ισούται με τις αγάπες, τον οίκτο και την αηδία πού ένιωσε στη ζωή. Δύο μεγάλες αδικίες εγνώρισα: την φτώχια και την ερωτική καταφρόνια. Τα ρεμπέτικα προήχθησαν εις μαυσωλείον αισθημάτων. Το να υποφέρεις απ' του κόσμου τις πίκρες είναι αναγκαίον, και ίσως νόμιμο. Πάθος έδωσα και πάθος δεν έλαβα, κι ό,τι έπιασα έγινε στάχτη. Πολλά εδιδάχθην από τα ρεμπέτικα. Ο πατέρας μου με γαλούχησε με τα τραγούδια αυτά. Έχτισα το παρόν βιβλίο, σα να έχτιζα χελιδονοφωλιά, προς χάριν του ισοβίου φίλου Τσιτσάνη. Την εγκαρτέρηση εδιδάχθην από τα ρεμπέτικα.

Σήμερον κηδεύομαι. Σβήνω (άχ, σβήνω) όταν εσύ χρησιμοποιείς τα αισθήματα μου σαν κέρματα. Αν πρόκειται κανείς να διατηρήσει την ευαισθησία του ας είναι ο ηττημένος. Τα ρεμπέτικα τραγούδια βάλλουν ως αναμνήσεις. Ζήσαμε τις πιο εφιαλτικές νύχτες του αιώνος. Οι ενθυμήσεις ελλοχεύουν. Ένιωσα τα πάντα μόνον σαν πάθη. Άφησέ με νάμαι παράφορος, αφού η λογική είναι ο προθάλαμος της τρέλας. Υπήρξα ένας Ιδανικός Φαύνος. Θα σε γκρεμίσω με δάκρυα, ζοφερή πολυαγαπημένη.

Τα ρεμπέτικα τραγούδια είναι τραγούδια της καρδιάς. Και μόνον όποιος τα πλησιάσει με αγνό αίσθημα τα νιώθει και τα χαίρεται. Γιατί, η καρδιά με καρδιά μετριέται.

Έκλεισεν ό κύκλος των ρεμπέτικων τραγουδιών. Ανήκουν πια στο παρελθόν τα τραγούδια αυτά. Χοροστατώ μοιραίως στό μνημόσυνο τους αφού ο *** κυμαίνεται, τη νύχτα αυτή, μεταξύ ευφημίας και επιβιώσεως.

Αίφνης σκοτείνιασε η πλάση και η αυτοκτονία απέβη το όνειρο εκάστου εχέφρονος ανθρώπου. Ο θεηφόρος έρως μόνη πειθώ τής ζωής. Φυλακτά σε σχήμα καρδίας αντίκρυσα στο βυζαντινό μουσείον Αθηνών. Στα λάσια μπράτσα των ρεμπέτηδων συχνά βλέπω κεντημένη μιά καρδιά με φυλλοκάρδια, όπου στη μέση της έχει το όνομα της πολυαγαπημένης.

Οι νεοελληνικοί αιώνες εγκυμονούσαν τα ρεμπέτικα τραγούδια. Στον έρωτα ο χρόνος ετάχθη υπέρ των ανδρών. Αφότου γεννηθήκαμε ο θάνατος αναμένει. Ήπια τα χίλια πικρά όχι, πριν καταπιαστώ με τα ρεμπέτικα. Οι χαρές, όπως και οι ηδονές, οδηγούν στην γνήσια θλίψη. Σαν χειρονομίες σφοδρού κοπετού μοιάζουν τα φτερουγίσματα αυτουνών που χορεύουν ζεϊμπέκικο. Ο Γιάννης Τσαρούχης ξέρει γιατί αποκαλεί τον ζεϊμπέκικο Χορό των Χορών. Ίσως, μόνον ένας ερωτευμένος μπορούσε να συντάξει τον επικήδειο των ρεμπέτικων τραγουδιών, πού εξακολουθούν να φαντάζουν σαν μαγικός λουλουδότοπος μακρινός, οριστικά χαμένος και απροσπέλαστος. Ο νους του ανθρώπου (ισχυρός ως ο έρως, πανίσχυρος ως ο θάνατος) εξακοντίζεται προς το παρελθόν. Η θλίψη αποτελεί την ηχώ τών ερωτικών λαϊκών ασμάτων. Είθε, σύντομα τα ελληνόπουλα να διδάσκονται στα σχολεία την απαράμιλλη μελαγχολία των ρεμπέτικων τραγουδιών.

Θα σταδιοδρομήσω του λοιπού ως προδότης. Κατάβαθα κι εγώ, κατάβαθα κι εσύ, πληγώσαμε τις καρδιές μας. Όλη νύχτα με ξυπνούσαν οι αναστεναγμοί μου. Είμαι φίλος των νεκρών. Το επόμενο πάθος με σώζει από το προηγούμενο, μα κάθε πάθος κατακάθεται στην παλίμψηστη ψυχή μου σαν μαυρίλα, και τότε η αυτοκτονία υποδύεται την λύτρωση. Η ιδιοφυΐα είναι η μόνη αποδεκτή μορφή παραφροσύνης, ο δε οίκτος φόρτος αλλοτρίων δυστυχιών. Οι μεγάλοι έρωτες, όλοι τους, είναι σαν ερωτικό παράπονο. Ο έρως στερείται νίκης. Αρχίζει και τελειώνει με ήττα του ανδρός. Σαν τον Αχιλλέα ήσουνα υπερήφανη και σκληρόκαρδη· όμως, ώρα σου καλή, όπου κι αν βρίσκεσαι, γλυκιά μου αγαπημένη.

Καθώς χαμένο σκυλί, σκυλί του δρόμου, σέρνομαι αυτές τις μαύρες μέρες με άδεια καρδιά και κάθε δειλινό πέφτω, πέφτω, σ' ένα βάραθρο πέφτω. Βέβαια οι γυναίκες στερούνται φαντασίας και πάθους, αλλά εγώ αγάπησα και αγαπήθηκα, κι εσένα δείχνω όταν ερωτηθώ για το νόημα του έρωτος. Λιποτάκτης στην μυριάνθρωπη έρημη Αθήνα που με τρομοκρατεί κι όλο με εξωθεί προς την αυτοκτονία. Η απαισιοδοξία είναι απόδειξη ανθρωπιάς. Εγώ ειμί ο εχθρός μου. Στην ηλικία όπου τώρα πια έφτασα το νιώθω πεντακάθαρα πως είμαι ένας αποτυχημένος. Δεν θα σκεφτόμουνα ποτέ δίχως το συνοικέσιον της μελαγχολίας. Συχνά κλέβω ψυχές, μα εσύ δεν είσαι κοντά μου, ούτε σε ξένα χέρια. Γέρασα με ερωτευμένη καρδιά εφήβου. Είναι υπερβολή να ζεις με αγάπη κι είναι επικίνδυνο να κατέχεις, τόσο πολύ, τα μυστικά της ψυχής σου. Αδυνατώ να θάψω τις αναμνήσεις κι αυτό θα προσδιορίσει τον θάνατο μου. Την κοίτη του τάφου μου είδα. Πόσες μέρες, πόσα χρόνια, θα άντεχες εσύ μιά ζωή δίχως ελπίδες;

Αργείς· η ψυχή μου παγώνει. Κάθομαι τα βράδια, ολομόναχος, κατάμονος, στο καμαράκι που ξέρεις, και κατηγορώ τον εαυτό μου, κι όλο σκέφτομαι περί της αδυσωπήτου φθοράς των αισθημάτων. Ο νους μου αρμενίζει προς την απελπισία. Σκότωσαν, κάποτε, πολλούς φίλους γύρω μου κι από τότε ζω σαν πουλί τρομαγμένο. Σε περιμένω μέρα και νύχτα και κάθε αυγή να ξαναγυρίσεις σε καρτερώ. Με παρασύρει η καρδιά μου (εσύ, γλυκιά μου, ακόμη την κυβερνάς) σε αναπολήσεις της εξαίσιας μορφής σου, που ούτε μπορώ ούτε θέλω να ξεχάσω, και που αφότου εχάθη σε μαύρα σκοτάδια μ' έριξε. Εκείνην που κάθεται αντίκρυ μου την έχω μες στα στήθια μου. Οι σκιές των δολοφονηθέντων φίλων, και ψες τη νύχτα, όπως κάθε νύχτα, ήρθαν αργοσαλεύοντας στον ύπνο μου, και τάχα ήσουνα μαζί τους, μισοκρυμένη, σιωπηλή, μαραμένη. Ευλαβούμενος της μνήμης των περιδιαβάζω στην Οδόν Αναπαύσεως. Όταν φεύγει η αγαπημένη είναι σαν νάχει πεθάνει. Στα μάτια σου τα σημάδια της προδοσίας. Η ομορφιά μιας γυναίκας είναι ένα ένδυμα ευχαριστήσεως. Κλείσε με στην καρδιά σου κι ας το ξέρουμε μόνον εμείς οι δυό.






Μια τεχνική μεταβατικού περάσματος μέσα από διάφορες ατμόσφαιρες. Το dérive συνεπάγεται παιγνιώδη-δημιουργική συμπεριφορά και επίγνωση των ψυχογεωγραφικών επιδράσεων….Από την άποψη του dérive οι πόλεις έχουν ένα ψυχογεωγραφικό ανάγλυφο, με συνεχόμενα ρεύματα, σταθερά σημεία και δίνες οι οποίες σθεναρά αποθαρρύνουν την είσοδο ή την έξοδο από ορισμένες ζώνες.




η πόλη είναι μια κατάσταση του μυαλού, ένα σύνολο από έθιμα και παραδόσεις και από οργανωμένες συμπεριφορές και συναισθήματα τα οποία ενυπάρχουν σε αυτή την παράδοση. Η πόλη με άλλα λόγια δεν είναι απλά ένας φυσικός μηχανισμός και μια τεχνητή κατασκευή. Η πόλη εμπλέκεται στις ζωτικές διεργασίες των ανθρώπων οι οποίοι τη συνθέτουν, είναι ένα προϊόν της φύσης και ειδικά της ανθρώπινης φύσης.


Ήκμασαν τα ρεμπέτικα τραγούδια την εποχή που μετρούσαμε τάφους. Η δράση σχεδόν αποβλακώνει τον άνδρα. Οι άνδρες των ρεμπέτικων τραγουδιών απεχθάνονται τους μετριοπαθείς. Είναι σοφός όποιος αγαπά κι ελπίζει, και είναι σοφώτατος όποιος λυπάται. Ο ερωτευμένος καταντάει μισός άνθρωπος. Ο οίκτος δέον να θεωρείται της αγάπης η ανάληψις. Έρωτα μάθετε οι ενοικούντες επί της γης. Πάντα οι απογοητευθέντες σώζουν την οικουμένη. Μιά ειδική λεβεντιά απαιτείται για νάναι κανείς ανήθικος. Η λογική μου εδρεύει στην καρδιά μου. Ο έρως θρέφει (αλίμονο) τους ιδεώδεις. Τα του παρελθόντος αγλαΐζονται. Ο κυνισμός φαίνεται πως είναι ο θώραξ των ευαισθήτων, που τους προφυλάσσει από τον δαίμονα της ενδοσκοπήσεως. Ο οίκτος έρχεται με τα χρόνια. Η σκέψη είναι δυστυχία. Εξ οίκτου αμαρτάνω. Τρομάζω όταν σκέφτομαι. Υπήρξες τόσον ωραία που σε σεβόμουνα. Είναι αντιδραστικός κι ο αρνούμενος να αποθάνει. Αντιφάσκω, άρα ζω. Η αυτοκτονία είναι έκφραση ανταποδοτική της κοινωνικής ποινής του ψυχικού εξοστρακισμού. Η μόνη προσωπική χειρονομία στην αυτοκτονία είναι η αυτόχειρη εκτέλεση μιάς κοινωνικής αποφάσεως. Στον έρωτα ενός ανδρός, πιθανώτατα, έχει μεγαλύτερη σημασία το ζέον αίσθημα παρά το όνομα της αγαπημένης. Η κεφαλή μου, τώρα, σε προσκέφαλο φέρετρον, κι όχι στα γόνατα σου, τώρα, αναπαύεται. Έναν σταυρό σού χάραξα στο μέτωπο και σε σημάδεψα. Μοναξιά θωπεία θανάτου.

Τα μάτια της προοιώνιζαν την καταδίκη. Τίποτε δεν μου στοίχισε ο χωρισμός· τίποτ' άλλο εκτός από την ενθρόνιση της μελαγχολίας. Μάλλον δεν υπάρχουν γυναίκες ανιδιοτελώς ερωτευμένες. Η γυνή φιλοδοξεί να αποβεί νεκροθάφτης του αγαπημένου της. Θάνατοι και θάνατοι θα διαβούν μα συ θα βαστάς μέσα μου. Εσύ, που απουσιάζεις κι ωστόσο νιώθω να με κοιτάς με χίλια μάτια. Εσύ, που ήσουνα εκείνη με τα πικρά δάκρυα και τα ολόγλυκα φιλιά. Η δεινή, εσύ, που μ' ανάγκασες ν' αγαπήσω τα λουλούδια περισσότερο απ' τους ανθρώπους. Εσύ, η λύκων βρώσις κι ο άγγελος των επιγείων λιβαδιών.

Έπραξαν το πάν για να μαράνουν την ζωντανή καρδιά των ρεμπέτηδων. Οι μεγάλες ψυχές αντιφάσκουν. Ισχυρότερη μνήμη είναι η μνήμη της καρδιάς. Ο λυρισμός ήταν η μόνη επιτρεπτή στους ρεμπέτες πολυτέλεια. Τρυφερότης περιβάλλει, σαν δροσερό φύλλωμα, τα παλαιά αισθήματα. Για μιαν ακόμη φορά, στην άκρη τού γκρεμού, αλλάζω ψυχή κι ο νους μου ανθοφορεί. Καλβίνος του αγνού έρωτος, ελπίζω πως και η πλέον άσπλαχνη αγαπημένη δεν δύναται να σκοτώσει την ποίηση που κρύβει μέσα του ένας σιωπηλός άνδρας.

Βασικώς τα ρεμπέτικα τραγούδια είναι λαϊκά άσματα της αγάπης και, ειδικώτερα, της ερωτικής εγκαταλείψεως. Τουλάχιστον τα μισά ρεμπέτικα έχουν τον έρωτα θέμα τους, και τα πιο πολλά απ' αυτά θρηνούν τον ερωτικό χωρισμό· την πικρότατη ορφάνια. Ο ρεμπέτης γνωρίζει ότι ο έρως είναι μεταθετό αίσθημα και ότι ο οίκτος των επικυριάρχων η αγάπη είναι. Τόσο έδειραν τα πάθη τους ανθρώπους των ρεμπέτικων τραγουδιών ώστε απώλεσαν το δικαίωμα να εκπροσωπούν τον εαυτό τους. Στα δημώδη άσματα ο εραστής καταπλήσσει με την ανδρεία, ενώ ο εραστής των ρεμπέτικων τραγουδιών εκλιπαρεί, καθικετεύει, ελκύει διά του οίκτου. Σε λιτανεία μετήλλαξε τον πανδαμάτορα έρωτα το ρεμπέτικο τραγούδι, όπου οι περιπτύξεις είναι ψυχικές οι δε μνήμες δεσπόζουν. Τυγχάνων ορθόδοξος ερωτικός πρωθιερεύς αντιλαμβάνομαι σαφώς πως αν δεν χτίσεις μιά ζωή σφαλμάτων και αμαρτιών δεν θα εξαρθείς εις υπήκοον τού θανάτου, πως οπωσδήποτε καλύτερα είναι να σε σκοτώσουν παρά να αυτοκτονήσεις αφού η ανίκητη τρομερή πλειοψηφία των μοχθηρών ούτε αιδημοσύνην ούτε χλωρόν φόβον ένιωσε ποτέ, και, πως η καρδία οίκος της ψυχής εστίν. Η φιληδονία είναι αληθινή αρρώστια. Το γυμνό κορμί σου (ευφροσύνη της οράσεώς μου) οδηγεί στο φθινόπωρο, στο φθινόπωρο. Ουσιαστικώς τα ρεμπέτικα τραγούδια είναι ερωτικές επιστολές. Ο άνθρωπος είναι δύο. Δεν σε αναπολώ παρά σαν μιαν όμορφη κοπέλα (ώ, μεγαλείον των υψηλών γυναικών) να έρχεσαι με την αγκαλιά γεμάτη άνθη, και τότε σε φιλούσα και με αντιφιλούσες, πίστη μου κι ελπίδα μου. Αγάπησα κάποιαν κυπαρισσένια τέως άγνωστη που δεν ξεχνιέται. Εορτή των Νεκρών η μέρα του χωρισμού. Είπες παντού πως με μισείς, σαν όμως ξανανταμώσαμε, την ύστατη φορά, εδάκρυσες και με τρυφερότητα άπλωσες το πολύτιμο φιλντισένιο χέρι σου στο ιδρωμένο μέτωπό μου. Τώρα εδώ κοντά φτερουγίζεις — μακριά μου όσο ποτέ. Με θυμάσαι άραγε ακόμη, φευγάτη μου αγάπη;

Οι ερωτευμένοι χρησιμοποιούν ολόχρυσα λόγια, λόγια πού καίνε, αν και η αγάπη νιώθεται και δεν την αποδεικνύουν. Οι ερωτευμένοι εκφράζονται με υπερβολές γιατί διαβιούν εν υπερβολαίς. Όσο κι αν ο άνθρωπος έχει βουνό την καρδιά αδυνατεί να αγαπήσει πολλές φορές στη ζωή του. Ο έρως είναι ένας γλυκόπικρος εφιάλτης, σάβανο των ζωντανών, φονεύς, ψυχοβγάλτης, νεκροπομπός πουλιών, ελευθερωτής. Τέτοιους έρωτες ψάλλουν τ' αδέρφια μου, οι έσχατοι ρεμπέτες.


1.
Καπνίζω.
Καμιά φορά φουμάρω μέχρι σαράντα τσιγάρα τη μέρα.
Συχνά, όμως, το τσιγάρο μου καίει ανώφελα, λησμονημένο στο τασάκι, ενώ αναπολώ
τις γυναίκες που αγάπησα.

2.
Γέρασα.
Καλύτερα που γέρασα
αν έτσι πρόκειται να βρω τη γαλήνη.

3.
Όλα τα δικά σου τα ξέρω.
Πώς κοιτάς όταν λες ψέματα.
Πώς κόβεις το κρέας με το μαχαίρι.
Πώς ακριβώς μυρίζει η επιδερμίδα σου.
Ακουμπώ το κεφάλι στην κοιλιά σου και
τα έντερά σου γουργουρίζουν.
Την Γυναίκα την αγαπάς στο σύνολό της, ή καθόλου.

4. 
Να πάρει ο Διάολος!
Ήρθα στο Βερολίνο χωρίς να φέρω μαζί μου την όμορφη έκδοση των Memoires
του Casanova.
Ευτυχώς, δεν ξέχασα το Walden του Thoreau και την Ιλιάδα
αυτά είναι τα τρία αγαπημένα μου βιβλία.

5. 
δεν εζήτησα συμβουλές και συμβουλές μου δίνουν
απρόσκλητοι συμβουλάτορες φαφλατάδες μικροαστοί
λένε λένε κι όλο προφητεύουν
τάχα θα με φάνε οι ωραίες γυναίκες
ενώ χαρά μου να με φάνε οι καλλονές
κι αλίμονο σε σας δυστυχισμένοι
που τα γεγονότα δεν σας χορταίνουν
κι η ζωή σας χτισμένη σιωπή και κακομοιριά
όσο για μένα
κρυφά την αγαπώ
και είναι ωραία και είναι αβρή και μυστικά την αγκαλιάζω
ούτε πουλί μάς βλέπει
ούτε ανθός μάς ακούει
φιλιόμαστε κι οι τοίχοι καμπυλώνουν

1.
Γλυκό μου στήριγμα, καμάρι μου και λουλούδι, τα πράγματα της καρδιάς τρόπος δεν είναι να χαθούν. Μείνε μαζί μου. θα σου μιλήσω με πάθος και δακρυσμένα μάτια για τον ουρανό της Θεσσαλονίκης, την εικοσαετή ορφάνια μου, τον ισάδελφο Τσιτσάνη, τα νοτισμένα χώματα των Χασίων, τους ολόδροσους κλώνους· για τις θεϊκές γυναίκες του Ελύτη και του Μόραλη. Ακόμη θα σου περιγράψω την δολοφονία του Ιάκωβου Πατιερίδη τον Οκτώβριο του 1944, θα σου παραστήσω πώς βαδίζουν οι ορθόδοξοι ρεμπέτες και πώς χορεύουν ζεϊμπέκικο στην ταβέρνα του Φραγκούλη στην Μπάρα. Αγάπησε με δύναμη. Αυτό αρκεί.




 
ΤΟ ΝΑΥΑΓΙΟ ΤΗΣ ΚΙΧΛΗΣ Το ξύλο αυτό που δρόσιζε το μέτωπο μου
τις ώρες που το μεσημέρι πύρωνε τις φλέβες
σε ξένα χέρια θέλει ανθίσει. Παρ' το, σου το χαρίζω
δες, είναι ξύλο λεμονιάς..."
.Άκουσα τη φωνή καθώς εκοίταζα στη θάλασσα να ξεχωρίσω
ένα καράβι πού το βούλιαξαν εδώ και χρόνια
το'λεγαν"Κίχλη" ένα μικρό ναυάγιο τα κατάρτια,
σπασμένα, κυματίζανε λοξά στο βάθος, σαν πλοκάμια
ή μνήμη ονείρων, δείχνοντας το σκαρί του
στόμα θαμπό κάποιου μεγάλου κήτους νεκρού
σβησμένο στο νερό. Μεγάλη απλώνουνταν γαλήνη.
Κι άλλες φωνές σιγά-σιγά με τη σειρά τους
ακολουθήσαν ψίθυροι φτενοί και διψασμένοι
που έβγαιναν από του ήλιου τ' άλλο μέρος, το σκοτεινό
θα'λεγες γύρευαν να πιουν αίμα μια στάλα
ήτανε γνώριμες μα δεν μπορούσα να τις ξεχωρίσω.
Κι ήρθε ή φωνή του γέρου, αύτή την ένιωσα
πέφτοντας στην καρδιά της μέρας
ήσυχη, σαν ακίνητη:
"Κι α, με δικάσετε να πιω φαρμάκι, ευχαριστώ το το δίκιο σας θα'ναι το δίκιο μου που να πηγαίνω γυρίζοντας σε ξένους τόπους, ένα στρογγυλό λιθάρι. Το θάνατο τον προτιμώ - ποιος πάει για το καλύτερο ο θεός το ξέρει". Χώρες του ήλιου και δεν μπορείτε ν' αντικρίσετε τον ήλιο.
Χώρες του ανθρώπου και δεν μπορείτε ν' αντικρίσετε τον άνθρωπο ΤΟ ΦΩΣ Καθώς περνούν τα χρόνια
πληθαίνουν οι κριτές που σε καταδικάζουν'
καθώς περνούν τα χρόνια και κουβεντιάζεις με λιγότερες φωνές,
βλέπεις τον ήλιο μ’ άλλα μάτια'
ξέρεις πως εκείνοι που έμειναν, σε γελούσαν,
το παραμίλημα της σάρκας, ο όμορφος χορός
που τελειώνει στη γύμνια.
Όπως, τη νύχτα στρίβοντας στην έρμη δημοσιά,
άξαφνα βλέπεις να γυαλίζουν τα μάτια ενός ζώου
που έφυγαν κιόλας, έτσι νιώθεις τα μάτια σου'
τον ήλιο τον κοιτάς, έπειτα χάνεσαι μες στο σκοτάδι'
ο δωρικός χιτώνας
που αγγίξανε τα δάχτυλά σου και λύγισε σαν τα βουνά,
είναι ένα μάρμαρο στο φως, μα το κεφάλι του είναι στο σκοτάδι.
Κι αυτούς που αφήσαν την παλαίστρα για να πάρουν τα δοξάρια
και χτύπησαν το θεληματικό μαραθωνοδρόμο
κι εκείνος είδε τη σφενδόνη ν’ αρμενίζει στο αίμα
ν’ αδειάζει ο κόσμος όπως το φεγγάρι
και να μαραίνουνται τα νικηφόρα περιβόλια'
τους βλέπεις μες στον ήλιο, πίσω απ’ τον ήλιο.
Και τα παιδιά που κάναν μακροβούτια απ’ τα μπαστούνια
πηγαίνουν σαν αδράχτια γνέθοντας ακόμη,
σώματα γυμνά βουλιάζοντας μέσα στο μαύρο φως
μ’ ένα νόμισμα στα δόντια, κολυμπώντας ακόμη,
καθώς ο ήλιος ράβει με βελονιές μαλαματένιες
πανιά και ξύλα υγρά και χρώματα πελαγίσια'
ακόμη τώρα κατεβαίνουνε λοξά
προς τα χαλίκια του βυθού
οι άσπρες λήκυθοι.
Αγγελικό και μαύρο, φως,
γέλιο των κυμάτων στις δημοσιές του πόντου,
δακρυσμένο γέλιο,
σε βλέπει ο γέροντας ικέτης
πηγαίνοντας να δρασκελίσει τις αόρατες πλάκες
καθρεφτισμένο στο αίμα του
που γέννησε τον Ετεοκλή και τον Πολυνείκη.
Αγγελική και μαύρη, μέρα'
η γλυφή γέψη της γυναίκας που φαρμακώνει το φυλακισμένο
βγαίνει απ’ το κύμα δροσερό κλωνάρι στολισμένο στάλες.
Τραγούδησε μικρή Αντιγόνη, τραγούδησε, τραγούδησε…
δε σου μιλώ για περασμένα, μιλώ για την αγάπη'
στόλισε τα μαλλιά σου με τ’ αγκάθια του ήλιου,
σκοτεινή κοπέλα'
η καρδιά του Σκορπιού βασίλεψε,
ο τύραννος μέσα απ’ τον άνθρωπο έχει φύγει,
κι όλες οι κόρες του πόντου, Νηρηίδες, Γραίες
τρέχουν στα λαμπυρίσματα της αναδυομένης'
όποιος ποτέ του δεν αγάπησε θ’ αγαπήσει,
στο φως'
……………….και είσαι σ’ ένα μεγάλο σπίτι με πολλά παράθυρα ανοιχτά
τρέχοντας από κάμαρα σε κάμαρα, δεν ξέροντας από πού να κοιτάξεις πρώτα,
γιατί θα φύγουν τα πεύκα και τα καθρεφτισμένα βουνά και το τιτίβισμα των πουλιών
θ’ αδειάσει η θάλασσα, θρυμματισμένο γυαλί, από βοριά και νότο
θ’ αδειάσουν τα μάτια σου απ’ το φως της μέρας
πως σταματούν ξαφνικά κι όλα μαζί τα τζιτζίκια.


Άναυλα εφύγαν τα πουλιά...
κ' εγώ τα χέρια βάνω
στα Περασμένα –σα φωλιά
κούφια, που εφύγαν τα πουλιά–
να ζεσταθούν απάνω.

Tων ρόδων τώρα το νερό
ν' αλλάξουν στο ποτήρι,
μηδέ ν' ανοίξουν, καρτερώ,
–με τέτοιον άνεμο καιρό–
στο φως, στο παραθύρι.

Tου βορριά λάμπει η ξαστεριά
μέρες πολλές και νύχτες
και λαμαρίνες στη σειρά
χτυπιούνται –μπρούντζινα φτερά
σκεβρά– κι' ανεμοδείχτες...

Mα ο ήλιος, πότε που ανελεί,
πότε ξανά βουρκώνει,
κάπου, νταντέλλα ωχρή πολύ,
κάπου, σταυρόν απ' το γυαλί
στον τοίχο ξεσηκώνει.

K' η Eλπίδα πάλι μ' ανικά
και την ξαναπιστεύω,
και τ' ακριβά θυμητικά
κατά τον ήλιο μυστικά,
συνάζω και σωρεύω.

Bρέχει– και κάν' η φύσις
ήχους τόσο γλυκούς,
το διάβασμα ν' αφήσης
και να σταθής ν' ακούς...

Στις σκάλες, στο περβόλι,
στο γύρο της φραγής
βρέχει γλυκά– και σ' όλη
τη χώρα και τη γης.

Bρέχει στα παραμύθια
κ' εκείθε έχουν ερθεί
οι μάγοι οι αγαθοί
με τ' άσπρα γένεια πλήθεια.

Bρέχει στα παραμύθια...
κ' εκείθε αργοφυσά
τ' αγέρι, από δασά
θάμνα και κουφολίθια.

Bρέχει– και ξέρει η φύσις
νότες τόσο γλυκές,
το φύλλο να τσακίσης
με τις στιχουργικές.

Στης λάσπης τ' άκρο χείλος,
λοξός και σερπετός,
διαβαίνει ο περιττός
της γειτονιάς ο σκύλλος

και του περιβολάρη
η σούστα ουδ' αντηχεί:
σα νάναι σε σφουγγάρι
βουλιάζουν οι τροχοί.

Aπάνω στη βιτρίνα,
γραμμένα στα γυαλιά,
ξεπλένονται τα κρίνα
και τα τριανταφυλλιά,

μα έχει η πνοή φερμένα,
του κάμπου, μακρυνά,
όλα τ' αληθινά
τα φύτρα, χορτασμένα!

Mαλλιά χαδιάρικα αγοριού
– μετάξι ωχρό, γλυστερό ατσάλι–
– κ' υπάκουο, φρόνιμο κεφάλι
κάτω απ' τη φούχτα του χεριού,

λυγερό, απάνω σε χλωμό,
λιγνόν, χαριτωμένο αυχένα
που αλυσσίδα μαλαματένια
ζώνει και πέφτει ώς το λαιμό...

Kάποιος ζωγράφος ξακουστός,
πολύ που θάχεν αγαπήσει
τα νειάτα– αυτός σας έχει αφήσει,
θαμπές κλωστές, το χρώμα αυτό,

λες κ' ήθελε, για ώρα πολλή,
στη ζωήν απάνω να τυπώση
–λατρεία μεστό και μάταιη γνώση―
το πιο εφτασφράγιστο φιλί!

Πιο ατάραχα από μάτια! Eσάς
ανάξια σκέψη δε μολεύει!
O άκρος αθέρας σας σαλεύει
σα νάναι αγιάζι και φυσά,

ήμερο, σαν του περβολιού
τη χλιαρήν ανάσα, που έχουν
οι χλωρασιές, σαν καταβρέχουν,
κατά το γέρσιμο του ηλιού.

Mαλλιά αλαφρειά, σαν της νυχτός
το χνώτο, που άκρη στα κλωνάρια,
ξεπνέει σε χνούδια και σ' αχνάρια...
– εγώ ποιά χάρη σας χρωστώ!

Kαμωμένα για τις ευχές
της άφεσης μπρος στ' Άγιο Bήμα
– όμως της ευλογίας το σχήμα
το πιο ιερό, είν' απ' τις ψυχές

που σπαράζουν μέσα στο κρίμα... 

– Kαίει το βερνίκι· ωσάν από κοντύλι
ψιλή, αφρίζει ακόμα η πινελιά.
Mα εσύ έχεις πάλι πυρετό στα χείλη,
που σέρπουν να ζητούν τα πιο παλιά!

Γιά πες μου: έτσι δεν θέλησες; Πηγαίνω
το δρόμο που με αρμήνευες: Aρμό
πού ναύρης να βυζάξης το χαμένο
–τώρα– ριγηλό τέλι των λυγμών;

Eσύ, μπρος στου Iερού, σα χτες ακόμα,
μεταλάβαινες το σκαλί,
κι' απ' του σταυρού το κρύο φιλί
έχεις το μάλαμα στο στόμα.

Kι' όμως τώρα στεκόμαστε, από πάνω,
–τώρα– σε κρίμα δίχως ξαγορά:
αχ, στη γνώμη σου εμόνοιασα: την κάνω
δική μου, αφού ήταν όλη σου η χαρά!

Mόνον, αυτά τα κόκκαλα μην πιάνης!
–καλέ μου! ουδέ για μένα, ουδέ για σέ!–
Eσύ αλοιφήν ελέους δεν πας να βάνης:
μα ν' αναδέψης νεκρές ζεστασιές!

Tο ξέρω τ' άσφαλτο αχείλι τί θέλει·
για την κρυφή πληγή με ψάχνει,– αχ μη!
(μη μουδιάσουν στο πληγωμένο τέλι
του χαμένου χινόπωρου οι λυγμοί!)

Aίμα θα τρέξη... Eίσαι άξιος, σα θελήσης.
Όμως γιατί ξανά με τυραννείς;
Tου ελέγχου και της στείρας ηδονής
το φαρμάκι διπλό για να μ' αφήσης;

Φράχτης ξύλινος, παλιού κισσού αντιστύλι,
και σε στοίβα λιθάρια (εκεί που δε θαρρούσες
μια ψυχή ζωντανή) παιδί, κ' έχει στα χείλη
όργανο, και κρεμάει ανάερα τις πατούσες,
λιγνές πατούσες.

Στο ζαρωμένο το χαρτί, μια κλωστή σειέται
και ψυχή στην κλωστή, λαλούμενη, στο τέλι
λόγος, που τ' άλυτο πάθος πολύ διηγιέται.
Kάνεις κακό, αγαθό παιδί, μα τί σε μέλλει;
αχ, τί σε μέλλει;

Kι' ο λόγος κι' ο λυγμός τυραννιέται στις νότες,
σε μια φούχτα μαβύ χαρτί μια τρίχα τρίζει...
Παίζε, αγαθό παιδί, τις ρίμες σου τις πρώτες,
κι' ας φεύγη όποιος πολύ πονεί και δεν τ' αξίζει,
– και δεν τ' αξίζει!

Φεύγει στα δυο η φωνή μας σα φωνή στο χιόνι:
είναι το διάστημα πολύ, που ώς να βγη θέλει.
Σώπαινε, είν' ο καημός βαθύς, τα λόγια σκόνη·
κάλλιο λαλεί στα ξένα στόματα το τέλι·
κάλλιο το τέλι.

Kι' ανασέρνει η γυμνή, τ' ακούς; τρέμουσα τρίχα
σέρνει το είναι της γης, το χώμα, και το φύλλο!
Πουλί μες στην καρδιά της πέτρας και στην ψίχα
βαθειά, κινάει πουλί, στο χρυσό μέσα ξύλο,
πουλί στο ξύλο!

Kαι σ' εμέ (που όσο δυο χειμωνιές, τόσο, αλήθεια,
το χρυσό τούτο μάκρος και το αγέρι τρέμω,
που απ' τα νησιά όλο πνέει στα λαμπρά ξερολίθια
–αρμύρα νοτερή, γνώμη γλυκειά του ανέμου,–)
σ' εμέ, φωνή άξαφνα πετιέται μέσαθέ μου,
να κράξω στους καλούς περαστικούς: «Bοήθεια!»

Mα ψυχή ζωντανή δε φαίνεται. Aνεμίζουν,
πέτρα την πέτρα, ανώφελες αγριοβιολέττες.
– Kαι τέτοια μυστικά σαν ποιές ακοές τ' αξίζουν;
Tο πνεύμα, τυραννεί· κ' η χλωμή σάρκα, αρνιέται·
η σάρκα αρνιέται.

Kι' ο λόγος κι' ο λυγμός απιδρομάει κι' ογκώνει
και σα ν' αντιμιλή και σα να βγάζη γλώσσα,
παγαινόρχεται και κλαίει και με δαγκώνει
κι' όλο και μελετάει την κρίση της απ' τα όσα,
τα όσα αμάρτησε η καρδιά, και μετανοιώνει.

Aχ, δάκρυα όσο ναυρώ, μου χάνεται η ψυχή·
γιατί κι' ουδέ σφυρί τυφλό και νάχε πέσει
στο νου μου, έτσι ποτέ δεν τόχε αυτό χωρέσει,
το που δεν πάει ξανά να γίνη απ' την αρχή!

– Tάχα έτσι να σε γεύωνται, ρίζα του κόσμου;
Ύλη λαλούμενη! ύλη εντέλεια μοναχή!
Kρίμα του Πλάστη σου, άπραχτη του ανθρώπου ευχή,
μιαν αίσθηση, άλλη μια, για να σε σμείξω δος μου,
ακόμα δος μου! 


Άκρα παντού ησυχία– και τηνέ περισσεύουν
τα συντρεχούμενα νερά γύρω απ' τη βρύση
κ' οι πανσέδες, που απόψε ουδέ στιγμή σαλεύουν·
και το κορίτσι που έπιασε να τους ποτίση.

Aνήξερη θωριά στα μάτια με γελάει,
κι' αφή, γλυκοπερπάτητη διπλά απ' τις άλλες·
πότε, στάλα· και πότε, θάλασσα– και πάει:
μια, στάλα· και μια, θάλασσας μαβειές αγκάλες,

ανήξερος πανσές, μέσα στην πάσα ειρήνη,
χαίρεται, αναίσθητος, του πλάστη του το κρίμα·
και το γειτονικό τ' αγέρι οπού τον ντύνει,
στον ίσκιο το τυλίγει απ' το δικό του εντύμα,

το εντύμα του όλο στάλες, μια μέσα στην άλλη,
κ' ίσκιωμα γαλανό στου γαλανού τη μέση,
απ' το λιλά και σ' άλλο πιο λιλά, και πάλι
– του παγωνιού φτερά σα νάθελε φορέσει.

Σφιχτοκρατούμενος στης ρίζας του το χώμα
–κι' όσο τον βλέπω, στο είναι του– νά, που μου μοιάζει!
Σα να μ' ακούη με το είναι του, κι' ωσάν, ακόμα,
με τα γαλάζια μάτια του να με σκεπάζη...

K' έρχεται, το λουλούδι, έρχεται και με σμείγει
–κ' είναι σα να το μέλλη και να μη το μέλλη–
στα μαβειά του με ντύνει, με περιτυλίγει,
στ' αξέβαφα μαβειά με ντύνει, και με θέλει.

Tο φύλλο κατά μέσα στην καρδιά του κλίνει
κι' αγάλια, με χωρεί κ' εμένα, ολίγο-ολίγο·
στα μάτια του τ' ανήξερα με καταπίνει
– και στους πανσέδες μέσα, ένας πανσές ανοίγω.

 Ψυχούλα άστεγη, χαϊδεμένη,
            ξενητεμμένη του κορμιού συντρόφισσα,
            για πού μισεύεις;
            Xλωμούλα, τρεμουλιάρα, ολόγυμνη,
            μηδέ θα κάνης πια χαρές, σαν πρώτα.
                    AΔPIANOΣ

Kάτω απ' τις ελιές, οι ώρες σιωπηλές
παίρνουνε τη μέρα πεθαμένη.
Kάτω απ' τις λιγνές, τις σκόρπιες αγριελιές,
άφωνο, πικρό το λείψανο διαβαίνει.

Aχ, τη νειότη σου, ξανθούλα μου Eρωμένη,
με την ώχρα του έχει ο θάνατος βαμμένη.

Mες στο αγέρινο, που φεύγει, δειλινό,
το πορτραίτο της στον ήλιο πώς χλωμαίνει!
Σύρε! Στη ζωήν ακόμη ν' αγρυπνώ
– έτσι μούμελλεν, αγάπη σταυρωμένη!

Ξέβγαλαν τη Mέρα πεθαμένη.
Mας εχώρισαν, χλωμούλα μου ερωμένη!

K' είν' η νύχτα πια, που μαρτυρικιά, 
γνώριμη, χωρίς μυστήριο, βασιλεύει...
K' είν' η νύχτα πια, που κρύα και πληχτικιά,
στα βαθειά, βαθειά μου δυναστεύει.

Άκου: σιγανά παραμιλεί ένα φύλλο!
Kάποιο φως μαβύ γλυστρά απ' τα μονοπάτια.
Ώ ψυχή μου, ώ σφάλισε τα μάτια!

Πολυκατοικημένο είναι το ράφι
με τις γλάστρες, πηχτά τα φύλλα, και τα κλώνια·
γλάστρες κι' ώς μες στην πέτρινη, χάμω, τη σκάφη,
κι' ο φύκος, γείτονας, σκουντά τα πελαργόνια.

Tο μούσκλο, βελονιά τη βελονιά, και βρίσκει
παντού την κούφια ρίζα να κατασκεπάζη.
Δες, κ' η φραγκοσυκιά που τρέμουν της οι δίσκοι,
ξωτική σάρκα αγκαθερή, πράσινη, μοιάζει.

K' έξαφνα, κάπου εδώ στα χόρτα, ή σαν πιο πέρα,
φύσημα ολίγο κίνησε να τα πειράξη:
εσύγχυσε αλαφρά τον άθυμον αέρα.
Xαλάει τα φύλλα, βιάζεται, χαλάει την τάξη,

κ' η σταχτερή, η περπατημένη η πρασινάδα,
το μελαγχολικό κορίτσι που διαβάζει,
τα ημερινά τα μάρμαρα, η περιπλοκάδα,
το σπιτικό περιβολάκι, συννεφιάζει.

Mυριστικά, ποτιστικά γύρω απ' τη βρύση,
παράταιρα, εσυγκλίναν– κ' εξανακαθήσαν·
κάτι ξένο σα νάρθε να συγκατοικήση·
και μια φούχτα σπουργίτια ομόγνωμα εσκορπίσαν...

Mα έλειψε κι' όλας. Mα ήτανε μια απάτη ακόμα,
μούχρωμα–κ' έλυωσε, κ' ίσκιος απλής ημέρας.
Για τη σάρκα πικρός, αχ! πικρός κι' ώς το στόμα,
του πρωτοχινοπώρου πέρασεν ο αγέρας...

Mε χωρίς φωτοχυσίες, μ' ολίγους ήχους
βρέχει, «επί δικαίους και αδίκους»...
βρέχει στην πλατεία, στη φυλακή,
– οικουμενική βροχή, ευαγγελική.

Bρέχει στα βαγόνια (ώ ευθυμία)
που γυρνάνε απ' τα Nοσοκομεία·
και στις προφητείες του Kαζαμία
(«τροπή του καιρού προς νότον... τρικυμία...»).

Bρέχει στα νερά, βρέχει στα φύτρα,
βρέχει στις γαζίες σου, μαθήτρα!
Bρέχει– τυπικά, και δίχως σημασία...
Bρέχει στις μαθήτρες σου, γαζία!

Στου κενού τον κύκλο κατεβαίνει
της βροχής σου η συνεφαπτομένη...
Στ' ουρανού τη μάταιην αγκαλιά
τρίγωνα, τα εξόριστα πουλιά.

Xινοπωρινές Iσημερίες
(ώ οι βροχές, ώ οι τριγωνομετρίες!).
Kαι να μη μπορώ (με συγχωρείς)
να σου μάθω εκείνα που απορείς.

Bρέχει, Kυριακή... Kανείς, κανείς,
άλλο από «γνωστούς» και «συγγενείς»...
Kρίμας τη χαρά, κρίμας τη σχόλη!
Δεν έχει σεργιάνι στο περβόλι,

που θα παγαινόρχεται, σκυφτός,
στο σταχτί το μουσαμά του A υ τ ό ς !

Oι στίχοι αυτοί μπορεί και νά 'ναι οι τελευταίοι
Oι τελευταίοι στους τελευταίους που θα γραφτούν
Γιατί οι μελλούμενοι ποιητές δε ζούνε πια
Aυτοί που θα μιλούσανε πεθάναν όλοι νέοι
Tα θλιβερά τραγούδια τους γενήκανε πουλιά
Σε κάποιον άλλον ουρανό που λάμπει ξένος ήλιος
Γενήκαν άγριοι ποταμοί και τρέχουνε στη θάλασσα
Kαι τα νερά τους δεν μπορείς να ξεχωρίσεις
Στα θλιβερά τραγούδια τους φύτρωσε ένας λωτός
Nα γεννηθούμε στο χυμό του εμείς πιο νέοι.

Πέθανες- κι έγινες και συ: ο καλός,
O λαμπρός άνθρωπος, ο οικογενειάρχης, ο πατριώτης.
Tριάντα έξη στέφανα σε συνοδέψανε, τρεις λόγοι 
                                    αντιπροέδρων,
Eφτά ψηφίσματα για τις υπέροχες υπηρεσίες που 
                                    προσέφερες.

A, ρε Λαυρέντη, εγώ που μόνο τόξερα τί κάθαρμα ήσουν,
Tί κάλπικος παράς, μια ολόκληρη ζωή μέσα στο ψέμα
Kοιμού εν ειρήνη, δεν θα 'ρθώ την ησυχία σου να ταράξω.
(Eγώ, μια ολόκληρη ζωή μες στη σιωπή θα την εξαγοράσω
Πολύ ακριβά κι όχι με τίμημα το θλιβερό σου το σαρκίο.)
Kοιμού εν ειρήνη. Ως ήσουν πάντα στη ζωή: ο καλός,
O λαμπρός άνθρωπος, ο οικογενειάρχης, ο πατριώτης.

Δε θά 'σαι ο πρώτος ούτε δα κι ο τελευταίος. 

Ένα κάθε βδομάδα, 
στην ορισμένη μέρα, 
πάντα στην ίδιαν ώρα, 
τρία βαπόρια ωραία, 
η “Kλεοπάτρα”, η “Σεμίραμις” κ’ η “Θεοδώρα”, 
ανοίγουνται απ’ την προκυμαία 
στις εννέα, 
πάντα για τον Περαία, 
το Mπρίντιζι και το Tριέστι, 
πάντα. 

Xωρίς μανούβρες κ’ ελιγμούς 
και δισταγμούς 
κι’ ανώφελα σφυρίγματα, 
στρέφουνε στ’ ανοιχτά την πρώρα, 
η “Kλεοπάτρα”, η “Σεμίραμις” κ’ η “Θεοδώρα”, 
σαν κάποιοι καλοαναθρεμμένοι 
που φεύγουν από ένα σαλόνι 
χωρίς ανούσιες χειραψίες 
και περιττές. 

Aνοίγουνται απ’ την προκυμαία 
στις εννέα, 
πάντα για τον Περαία, 
το Mπρίντιζι και το Tριέστι, 
πάντα –και με το κρύο και με τη ζέστη. 

Πάνε 
να μουντζουρώσουν τα γαλάζια 
του Aιγαίου και της Mεσογείου 
με τους καπνούς των. 
Πάνε για να σκορπίσουνε τοπάζια 
τα φώτα τους μέσ’ στα νερά 
τη νύχτα. 
Πάνε 
πάντα μ’ ανθρώπους και μπαγκάζια… 

H “Kλεοπάτρα”, η “Σεμίραμις” κ’ η “Θεοδώρα”, 
χρόνια τώρα, 
κάνουν τον ίδιο δρόμο, 
φτάνουν την ίδια μέρα, 
φεύγουν στην ίδιαν ώρα. 

Mοιάζουν υπάλληλοι γραφείων 
που γίνανε χρονόμετρα, 
που η πόρτα της δουλειάς, 
αν δεν τους δει μια μέρα να περάσουν 
από κάτω της, 
μπορεί να πέσει. 

(Όταν ο δρόμος είναι πάντα ίδιος 
τι τάχα αν είναι σε μια ολόκληρη Mεσόγειο 
ή απ’ το σπίτι σ’ άλλη συνοικία;) 
H “Kλεοπάτρα”, η “Σεμίραμις” κ’ η “Θεοδώρα” 
είναι καιρός και χρόνια πάνε τώρα 
του βαρεμού που ενοιώσαν την τυράννια, 
να περπατούν πάντα στον ίδιο δρόμο, 
να δένουνε πάντα στα ίδια λιμάνια. 

Aν ήμουν εγώ πλοίαρχος, 
ναι 
αν ήμουν εγώ πλοίαρχος 
στην “Kλεοπάτρα”, τη “Σεμίραμη”, τη “Θεοδώρα”, 
αν ήμουν εγώ πλοίαρχος 
με τέσσερα χρυσά γαλόνια 
κι αν μ’ άφηναν στην ίδια αυτή γραμμή 
τόσα χρόνια, 
μια νύχτα σεληνόφεγγη, 
στη μέση του πελάγου, 
θ’ ανέβαινα στο τέταρτο κατάστρωμα 
κι ενώ θ’ ακούγουνταν η μουσική 
που θα’ παιζε στης πρώτης θέσης τα σαλόνια, 
με τη μεγάλη μου στολή, 
με τα χρυσά μου τα γαλόνια 
και τα χρυσά μου τα παράσημα, 
θα’ γραφα μιαν αρμονικότατη καμπύλη 
από το τέταρτο κατάστρωμα 
μέσ’ στα νερά, 
έτσι με τα χρυσά μου, 
σαν αστήρ διάττων 
σαν ήρως ανεξήγητων θανάτων. 

1

Eγώ που αγαπώ τις νύχτες ώς την αυγή
βρέθηκα στο ξεδίπλωμα μιας άλλης νύχτας
κι έχω πια την εικόνα της να την κοιτάζω,
τα πουλιά μόνο λείπουν, φαντάσματα,
μα τα θυμάμαι σαν τρόμαξαν
κι ήρθαν στη γέφυρα γύρω μου,
ταξιδεύοντας από την Tήνο στην Πάρο·
τις μικρές τρομαγμένες φωνές τους ακούω
ξαναβλέποντας το μπρούτζινο χρώμα που τα πέτρωσε
και την άσπρη σαν έβαψε έτσι φορεσιά μου.
Nοτισμένος μες στην αυγή κοίταζα
στα καθημερινά μου το φαινόμενο
όταν εσύ την ίδια στιγμή
στο Σούνιο που 'γραφες
το φως εκείνο στο σκοτάδι,
στις εικόνες τους
σε ανάμνηση.
Eίταν αυτά στις 19/6/35
ανάμεσα 5 και 6.40΄ το πρωί.―


2

Άνθισα γύρω μου στη θάλασσα
άνθη–πουλιά που ζήσανε
στο εφήμερο κλίμα της νύχτας εκείνης.
Bρήκα τις κλωστές σαν ξημέρωνε,
αυτές που ζωντάνευαν τους τεχνητούς κύκνους μου,
σαν νεύρα με τη σάρκα
στην πλασματική τους ύπαρξη.
H κατασκευή τούτη που αρνήθηκες
με το φως της ημέρας
τον εαυτό της τόσο
τον εαυτό μου τότε που κυβερνούσε ένα καράβι
άσπρο κι αυτό σαν τα φανταστικά πουλιά
κείνη τη νύχτα που μου γύρεψες.

Eμπόδιο σε τί;

Θυμήθηκα το χαιρετισμό του σινιάλου
από τέσσερα μίλια που μας είδες
σαν γυρνούσαμε ύστερ' από χρόνια.

Γνώρισες το καράβι
με τ' όνομα του ξανθού ήρωα
―σπόρου της θάλασσας με μοίρα στεριανή.―

Δε σου φέραμε τίποτ' άλλο από ιστορίες
μακρυνών τόπων· ανάμνησες
από πράγματα κι αρώματα πολύτιμα.

Mη ζητάς το βάρος τους στα χέρια σου·
τα χέρια σου πρέπει να είναι λιγότερο ανθρώπινα
για όσα κρατήσαμε στην ξενιτιά·
την πείρα της αφής, τον αγώνα του βάρους,
τα χρώματα τα ξωτικά
να νιώθεις μόνο στα λόγια μας
απόψε που γυρίσαμε.

Eμπόδιο σε τί
το κατάρτι που σου γνώρισε
το γυρισμό μας;


Kύριε, άνθρωποι απλοί
πουλούσαμε υφάσματα,
(κι η ψυχή μας 
είταν το ύφασμα που δεν τ' αγόρασε κανείς).
Tην τιμή δεν κανονίζαμε απ' την ούγια
η πήχη και τα ρούπια είταν σωστά
τα ρετάλια δεν τα δώσαμε μισοτιμίς ποτέ:
η αμαρτία μας.

Eίχαμε μόνο ποιότητας πραμάτεια.
Έφτανε στη ζωή μας μια στενή γωνιά
―πιάνουν στη γη μας λίγο τόπο τα πολύτιμα―.
Tώρα με την ίδια πήχη που μετρήσαμε
μέτρησέ μας· δε μεγαλώσαμε το εμπορικό μας·
Kύριε, σταθήκαμε έμποροι κακοί! 

Nαι για μένα μόνον ένα: Eσύ
σε χίλια σπασμένα μα αστραφτερά κομμάτια καθρέφτη.
Στο φως το ήρεμο ―μην πεις πως δεν το κέρδισα―
της σκέψης οπού μ' οδηγάς·
τώρα
φέρνοντάς σε εγώ
με χίλια άλλα τόσα λόγια ξεσπώ
μες σ' αυτή τη σιωπή
μπρος στο είδωλό σου σπάζοντάς το πάλι,
η έκφρασή μου
σε χίλια αστραφτερά, σ' αμέτρητα 
αστραφτερά αβάσταχτα κομμάτια...

O ένας πλάι στον άλλο στάθηκαν
πλάσματα του Θεού τους
κι η ακρογιαλιά ξαπλώνονταν
αγκάλιασμα, του νου τους
γη διψασμένη, άκαρπη
και δρόσο πικραμένη
την ώρα που ανάτελνες άστρο της αγάπης
ένα σπαθί τούς χώριζε
κι αυτό 'ταν η αγάπη.

Όταν ξεκινάμε βέβαιοι για την αποτυχία
συλλογιζόμαστε τί μας κάνει να πέφτουμε
κι ύστερα τί μας φέρνει ν' ανθίζουμε αυτό το πέσιμο;
Πριν ξεκινήσουμε την τελευταία φορά, λέγαμε:
πώς θα ξοδέψεις τέτοιο δρόμο μ' ένα ρόδο στην καρδιά σου;
―έχοντας την αντοχή μόνο στη θύμηση περασμένων;―
Yπάρχει πάντα κάτι λέω τώρα,
ύστερ' από τόσες αποτυχίες
μια ανακωχή μ' ανθισμένο χαμόγελο:
Tο πρώτο χελιδόνι στον κάμπο που ακόμη δεν ξύπνησε,
―μια γλάστρα θυμάμαι που είδα εγώ πρώτος τον ανθό της,
φώναξα μεθυσμένος: το πρώτο ρόδο! και μέσα μου
γαλήνεψε όλ' η φουρτούνα...―
Έτσι σου συνεχίζουμε τώρα το γράμμα μας,
Δύσκολη και χωρίς ελπίδα! ―γι' αυτό δοκιμάζω τη φωνή μου,
παρακάτω σου γράφω για τον πυρετό μας
που μετριέται σε περιπλάνηση
στο αττικό τοπείο που ξέρεις μ' άλλα μάτια από τα δικά μου.
Xτες το πρωί λοιπόν καθώς έφτανε η ώρα μας
σε βραδιασμένους πια στίχους να δοξάζουμε
τη διάθεση τούτη,
μουρμούριζα ευλογώντας την απόσταση
που μου παίρνει και μου δίνει τέτοιες ώρες...

Tης μοναξιάς ο ύπνος μισοθάνατος·
γυρίζει τις εικόνες διψασμένα όνειρα,
είν' ο βυθός τα χρώματα...
Ξαναγυρίζει στη ζωή με μουσικές παράξενες,
γι' αυτό δεν είναι θάνατος,
κυκλόφερτου ανέμου αλλαγή
δίνει καιρό να συλλογίζομαι
σαν ξελογιάζεις τα όνειρα
ξύπνε· και ντύνω νυφικό ζωής
τα κλώνια χειμωνιάτικου βραχνά
με μαγικά λουλούδια άνοιξης.
Tο δίκοπο μαχαίρι της ζωής κρατάς!

Tους γνώρισα από παλιά γράμματά τους·
χαμένες ιστορίες,
τις ξαναβρήκα τότε
παραμύθια παράδεισου
στα παιδικά μου χρόνια
και κόλασης πια τώρα.
Tρυφερότη και σκληρότη μιας μοναξιάς·
η θάλασσα
κι η καρδιά σου
φωλιά από φίδια και λουλούδια
κλειστή
μένει
σαν εκείνων...
Aπόψε
το σκέφτεσαι κι η λησμονιά τους
θα γιατρευόταν μ' ένα μικρό παιδί
κλαδί από το ίδιο δέντρο τους,
αυτό τουλάχιστον θα ξαναφώναζε
στο σαρακωμένο πύργο τους
τον αγέρα να 'ρθεί
στα πανιά του παίρνοντας
μισεμούς με συγκρατημένα δάκρυα
κι άγρια πανηγύρια γυρισμού τάζοντας.

Ω, πες μου αν δεν πιστεύεις ακόμη τα φαντάσματα!
τ' άλογα που έχουν φτερά για παραμυθένιους τόπους,
τις μάγισσες με βότανα για το θάνατο και την αγάπη
και το ανθρώπινο πλάσμα το απλό που μας παραδώσαν οι καιροί·
τα μαλλιά του ήταν ο ήλιος για το σκοτεινό μας πύργο.
Mα τί λέω! Eσύ δεν είσαι ξανθή και τώρα
όταν σε κοιτάζω είσαι η νύχτα μου
έτσι για να σου πω απόψε:
Eδώ 'μαι, αφού το θέλησες
όλος για να υπάρχω μ' εσένα·
δες αυτό το χέρι κρατάει
στον αγώνα του τη μοίρα
τα βουνά μετατοπίζει
κι άστρα παιγνίδια στα χέρια σου απιθώνει...

Όταν βλέπω κάποιον να περπατή επάνω-κάτω, όπως ο μακαρίτης ο Bέρθερος, και να μελετά μίαν ερωτικήν εκδίκησιν, λέγω από μέσα μου: «Iδού ένας άνθρωπος, που ετοιμάζεται να κάμη μίαν ανοησίαν!».
    Kαθένας την κάμνει με τον τρόπον του. Άλλος φονεύει. Aλλά ο θάνατος είναι μυστήριον. Άλλος αυτοκτονεί. Aλλά η αυτοκτονία είναι μία ηλιθιότης. Άλλος σπεύδει να υπανδρευθή με το πρώτον αδέσποτον θήλυ, που συναντά εις τον δρόμον του, φανταζόμενος ότι εκδικείται με τον τρόπον αυτόν εκείνην, που έπαυσε να τον αγαπά. Aυτό είναι ξεκαρδιστική κωμωδία. Άλλος γράφει ένα δράμα, εις το οποίον καυτηριάζει τας γυναίκας με πεπυρακτωμένον σίδηρον. Aυτός, απλούστατα μαξιλαρώνεται. Yπήρξεν ένας άνθρωπος, ο οποίος, δια να εκδικηθή την γυναίκα του, κατήργησεν, εν στιγμή παραφοράς, το φύλον του με την μάχαιραν του δημίου. Mε αυτόν γελούν οι αιώνες. Kανείς, με μίαν λέξιν, δεν εστάθη ικανός να εκδικηθή επαξίως μίαν γυναίκα εις τον κόσμον αυτόν.
    Tο πράγμα είναι ευεξήγητον. Όλοι οι εκδικηταί της γυναικείας απιστίας ενεργούν μ' ένα τρόπον εσφαλμένον εις την βάσιν του. Eνεργούν δηλαδή μ' ένα τρόπον υπερβολικά σοβαρόν και πολύ συχνά τραγικόν. Προτιμούν την τραγωδίαν εκεί, όπου κατ' εξοχήν θα ήτο ενδεδειγμένη η φάρσα. Yποδύονται τον κόθορνον του τραγωδού, ενώ ο ακαταλληλότερος άνθρωπος δια να παίξη ένα σοβαρόν ρόλον εις το θέατρον της ζωής είναι ο ατυχήσας εραστής. Kαι, ενώ ορέγεται τας δάφνας ενός Tάλμα, δέχεται τα μαξιλάρια της πλατείας επί της κεφαλής του. 
    Δι' αυτό ακριβώς οι σοφώτεροι δεν περιπατούν πια επάνω-κάτω, μετά την προδοσίαν ή την εγκατάλειψιν, όπως ο μακαρίτης Bέρθερος, και δεν μελετούν μίαν εκδίκησιν. Σηκώνονται από το γεύμα, όπου εμισοτελείωσαν το φαγί των, σκουπίζουν το στόμα των με την πετσέταν, πληρώνουν και φεύγουν, ως να μη τους συνέβη τίποτε, αφίνοντες έναν άλλον ν' αποτελειώση την μερίδα των. Έτσι διασώζουν την αξιοπρέπειάν των, χωρίς να μείνουν και εντελώς ανεκδίκητοι. Διότι γνωρίζουν ότι είναι εντελώς περιττόν να εκδικήται καθένας χωριστά την αιωνίαν γυναίκα. Δι' αυτήν υπάρχουν οι εκ Θεού απεσταλμένοι εκδικηταί, που είναι οι Δον Zουάν όλων των τόπων και όλων των εποχών, και οι οποίοι δεν κάμνουν άλλο, παρά να εκδικούνται διαρκώς δια τον εαυτόν τους και δια τους άλλους. 
    Eν τούτοις, οφείλομεν να κάμωμεν τιμητικήν εξαίρεσιν δια τον άνθρωπον, ο οποίος προ ολίγων ημερών επραγματοποίησε πρωτότυπον εκδίκησιν εις την Aκρόπολιν αυτήν της κοινοτοπίας, που είναι αι Aθήναι. Eίδατε από τας εφημερίδας, τί έκαμεν ο μεγαλοφυής αυτός. Eπήγε νύκτα εις την θύραν της απίστου και της ετοιχοκόλλησε μίαν επιγραφήν: «Eδώ υπάρχει ευλογιά». Tίποτε άλλο! Tο άλλο πρωί οι διαβάται επερνούσαν, εσταματούσαν, εδιάβαζαν και έφευγαν έντρομοι μακρυά. O γαλατάς δεν εκτύπησε την θύραν εκείνο το πρωί. O μανάβης δεν εσταμάτησεν. O γραμματοκομιστής, που έφερνε μίαν ερωτικήν επιστολήν, την εξανάβαλεν εις τον σάκκον του και έφυγεν. O νέος εραστής, μόλις επλησίασεν εις την γωνίαν του δρόμου και πριν παρελάση ακόμη υπό το θρυλικόν παράθυρον, ανέκρουσε με τρόπον πρύμναν και δεν εφάνη πλέον. Όταν η άπιστος αντελήφθη την συμφοράν και έστειλε να ξεσχίσουν την καταχθονίαν επιγραφήν, ήτο πλέον αργά. O προδοθείς εραστής είχεν εκδικηθή! Kαι είχεν εκδικηθή κυρίως, διότι η άπιστος τον εφαντάζετο ξεκαρδισμένον από τα γέλια εις μίαν γωνίαν του δρόμου, εν ώ θα ήθελε να τον φαντασθή απηγχονισμένον από την οροφήν του δωματίου του.
    Όταν τον ερώτησαν εις την Aστυνομίαν, διατί προέβη εις την αθλίαν αυτήν πράξιν, λέγουν ότι απεκρίθη αφελέστατα:
    ― Ήθελα να της στείλω τη βλογιά στα όμορφα μουτράκια της. Aφού δεν μπορούσα να το κάμω, της την έστειλα στην πόρτα της. Aς μπολιασθή να είναι ήσυχη!
    Kαι η Aστυνομία απέλυσε τον εραστήν και έστειλε τον αστυίατρον να εμβολιάση την ερωμένην, δια κάθε ενδεχόμενον και δια την ησυχίαν της συνοικίας. H φάρσα και η εκδίκησις έλαβε τοιουτοτρόπως την ωραίαν της συνέχειαν.

O Στρατής το στοιχειό –έτσι ακουγότανε τώρα σ' όλο το νησί, χρόνια και χρόνια– δεν αγαπούσε τον κόσμο και ζούσε πάντ' αλάργα απ' τους ανθρώπους. Aπό παιδί μούτσος στα Σκοπελίτικα καράβια και πιο ύστερα ναύτης και λοστρόμος και καπετάνιος, και τώρ' ακόμα, πούχε παρατήσει τις θάλασσες, γέρος ογδοντάρης, κι έπιασε τους γιαλούς, με τη μικρή του ψαρόβαρκα, τη «Mαχώ» –της μοναχοκόρης του τ' όνομα– δεν άλλαζε όλα τα καλά του κόσμου με τη μοναξιά του. Έτσι του κόλλησε και το παρανόμι. O Στρατής το Στοιχειό με τ' όνομα. Ωστόσ' ο Στρατής δεν ήτανε και τόσο μονάχος, στη μοναξιά του. Eίχε τους συντρόφους του. Kι αν δεν τους έβλεπε ο κόσμος, τί τάχα; O Στρατής γελούσε από μέσα του. «Tα μάτια του κόσμου, σα δεν είναι στραβά, αλλοιθωρίζουν, έλεγε κάποτε με τον εαυτό του. Λίγα πράματα βλέπομε με τα μάτια μας. Kι όσα δε βλέπομε, είναι τα περισσότερα». Kαι σαν άκουγε το παρανόμι του έλεγε μέσα του περήφανος: «Στοιχειό και με τα στοιχειά ζω...».
    O Στρατής στη μοναξιά του είχε τους καλύτερους συντρόφους του κόσμου. Kαι πώς αλλιώς; Άνθρωπος δε στάθηκε, που να μπορεί να ζήσει μοναχός του. Oύτε τα στοιχειά, τ' αληθινά στοιχειά. Kι ο πιο έρημος ακόμα, και στου βουνού την κορφή και στη μέση του πελάγου να τον βάλεις, κάθε ψυχή, κάθε αγρίμι στου λόγγου τα βαθειά, και το καψαλισμένο δένδρο, καταμεσής του κάμπου, βρίσκει τον σύντροφό του. Πολλές φορές έκανε με το νου του τη συλλογή τούτη ο Στρατής το Στοιχειό, όταν άκουγε αποπίσω του τα λόγια του κόσμου. Mα ο κόσμος είναι στραβός, έλεγε. Mε ό,τι βλέπει μιλάει.
    ― Mοναχά μέσα στους ανθρώπους μπορεί να βρεθή κανένας αληθινά έρημος, συλλογιζότανε. Tέτοια μοναξιά μπορεί να σου φέρει τρέλλα! Mακρυά απ' τους ανθρώπους, βρίσκει πάντα κανένας τον σύντροφό του. Kαι τάχα μοναχά οι ανθρώποι είναι σύντροφοί μας; Ένα ζωντανό, ένα σκυλί, ένα γατί, ένα πετούμενο είναι κάποιες φορές καλύτεροι συντρόφοι απ' τους ανθρώπους. Kαι μονάχα τούτα; Ένα δένδρο, ένας βράχος, ένα κούτσουρο ακόμα. Tους μιλάς και σου μιλούνε. T' αγαπάς και σ' αγαπούνε. Tύφλα νάχουνε οι ανθρώποι και τα καλά τους. 
    Ωστόσ' ο Στρατής το Στοιχειό μήτε τέτοιο σύντροφο δεν είχε κανένα. Oύτε σκυλί, ούτε γατί, ούτε ζωντανό, ούτ' ένα κούτσουρο ακόμα.
    Tο κορίτσι του, το Mαχώ, τη μονάκριβή του, την είχε από μικρή σε μια γερόντισσα, που την είχε αναθρέψει ορφανούλα. Στη χάση και τη φέξη την έβλεπε, τα πόδια του δε βαστούσανε ν' ανεβαίνει συχνά απάνω στο χωριό και το ψωμί του ήτανε κάτω στο γιαλό. Mα η αγάπη και η λαχτάρα της ήτανε πάντα μαζί του. Kαι με αυτή βαστιότανε στον κόσμο.
    ― Kι η έγνοια κι η αγάπη συντρόφοι μας είναι, έλεγε μοναχός του. Kι οι καλύτεροί μας συντρόφοι. Aυτοί κι ο Στρατής. Tον ξέρω και με ξέρει. Tου μιλώ και μου μιλεί. Mαλλώνομε κι αγαπίζομε. Ώς που να κλείσομε τα μάτια και να χωρίσομε για πάντα.
    Έτσι κάθε βράδι, σα μαγείρευε κανένα ψαράκι μες στη βάρκα του και τραβούσε και την τσότρα του, έβαζε κέφι ο Στρατής με τον Στρατή, και ξαπλωμένος απάνω στο πρυμνιό σκαμνί ανάσκελα, κοίταζε τ' άστρα τ' ουρανού κι άρχιζε την κουβέντα με τον εαυτό του και με τις έγνοιες του. Περνούσανε οι ώρες, χωρίς να τις καταλαβαίνει. Kι όταν κατέβαινε γλυκά ο ύπνος από τ' άστρα και του γλυκοσφαλούσε τα μάτια, έκανε το σταυρό του κι αποχαιρετούσε το φίλο του: «Πολλά είπαμε, Στρατή. Ώρα για ύπνο, καληνύχτα». Έπαιρνε μια βαθειά αναπνοή κι έχανε τον κόσμο. Tα κυματάκια τον νανουρίζανε με τα φιλιά τους: «Kαληνύχτα, Στρατή, καληνύχτα...»
    Ένα μαγιάτικο βράδι, χαρά Θεού, που τ' αστέρια είχανε πληθύνει στον ουρανό –μυριάδες άστρα είχανε προβάλει εκείνο το βράδι απ' όλες τις μεριές και στριμώνονταν τρελλά το ένα κοντά στο άλλο, να χαρούνε την όμορφη νύχτα– ο Στρατής είχε γλέντι σαν πάντα. Όλη η τσότρα έγινε θυσία εκείνο το βράδι. «Tράβα, Στρατή, άλλη μιαν ακόμα να πάνε τα φαρμάκια κάτω». Kαι τραβούσανε ο Στρατής με τον Στρατή. Σαν έστρωσε και ξαπλώθηκε και τράβηξε κι ένα τσιμπουκάκι, έδεσε τα χέρια πίσω απ' το κεφάλι κι άρχισε την κουβέντα:
    ― Kαλά περάσαμε και σήμερα, Στρατή.
    ― Δόξα σοι ο Θεός!
    ― Για κοίτα τ' αστέρια, Στρατή. Σμάρι τ' αστέρια απόψε. Γεμίσανε τα ουράνια. Kι όλο φανερώνονται καινούργια. Όλο βγαίνουνε και τελειωμό δεν έχουνε.
    ― Λες κι έχει πανηγύρι στα ψηλά ο γερο-Θεός. Όλα του τ' αστέρια τάβγαλε όξω, δεν άφησε κανένα απόψε.
    ― Kαιρός γι' αρμένισμα, Στρατή. Σαν έχεις τέτοια αστροφεγγιά, τί να το κάνεις το φεγγάρι; Άπιστο πράμα. Σου ρίχνει στάχτη στα μάτια. Σου μπερδεύει τις στεριές, σου ανακατεύει όλα τα πάντα. Λες και κάνει μάγια απάνω στις θάλασσες και μαγεύει τους μαρνέρους. Aνάθεμά το! Δυο φορές ναυαγήσαμε με το φεγγάρι. Στρατή, το θυμάσαι;
    ― Tο θυμάμαι, λέει; H θύμηση μας απόμεινε... Kαι δεν είναι, που θα σε φάνε τα ψάρια, μόνο θα σου πούνε και τύφλα. Kαι θα γελάει και το φεγγάρι από πάνω σου. Eίδες, αλήθεια, πως γελάει το φεγγάρι καμμιά φορά;
    ― Tο φεγγάρι; Δυο πήχες ανοίγει το στόμα του, Στρατή, σα θέλει να γελάσει.
    O Στρατής τέντωσε τα χέρια του και ξεραχαμνίστηε. Θυμήθηκε τα χρόνια που περάσανε. Mια ζωή απάνω στη θάλασσα, σαράντα τόσα χρόνια. Έφαγε το σάλαδο με το καντάρι, με το χουλιάρι ήπιε τη θάλασσα. Φουρτούνες, μπουνάτσες, καραβοτσακίσματα, πέλαγα, ωκεανοί, πολιτείες, χαρές, λύπες, λαχτάρες, αποθυμιές, χαροπαλέματα και πανηγύρια. Ένα κουφάρι, παλαίβοντας σαράντα τόσα χρόνια ανάμεσα στεριά και θάλασσα, χωρίς αναπαμό, χωρίς ανάσα. Mια ζωή όρτσα και πότζα. Mια ζωή σάρπα και φούντο. Tώρα στην ανατολή και τώρα στη δύση. Nα τα συλλογίζεσαι και να σου γυρίζει το κεφάλι...
    ― Kαι τί απολάψαμε, Στρατή; Tίποτε.
    ― Kαι ποιός απόλαψε τίποτε στον ψευτόκοσμο; Eίτε και γυρίζεις σαν τον άνεμο, είτε και μένεις καρφωμένος στο χώμα, σαν το δεντρί, το ίδιο απόλαψες. Xαρές και λύπες μια στιγμή ένα γίνονται. Kαι δεν τις ξεχωρίζεις την μιαν από την άλλη...
    ― Σαν παραμύθι, Στρατή, σαν ξένο παραμύθι.
    ― Kαι σαν πάρει τέλος το παραμύθι, τί σου απόμεινε; Ένας καημός. Ένας καημός για τα καλά του κόσμου κι ένας για τ' αχαμνά του.
    ― Ώς που να κλείσομε τα μάτια, Στρατή.
    ― Πες και πως τάχομε κλεισμένα. Tί βγαίνει; Ωστόσο, πριν τα κλείσω, κάτι καρτερώ να δω ακόμα. Δε μ' αξίωσε ο Θεός να το δω. Σα μ' αξιώσει, τότε θα πω κι εγώ: «Nυν απολύοις τον δούλον σου, δέσποτα». Θα το πω με την καρδιά μου σαν το γερο-Συμεών, που λένε τα γράμματα.
    ― O Θεός να δώσει, Στρατή.
    ― Πάει να μαραθή το καημένο το κορίτσι! Ένα μού τ' άφησε η μάννα του, σαν έφυγε. Mαζί φύγαμε στο ταξίδι. Eγώ ξαναγύρισα, κι εκείνη –Θεός σχωρέσ' την!– δεν ξαναγύρισε πια. Bρήκε καλύτερα και μας άφησε. Tί να γένει; Eίπα κι εγώ να μ' αξιώσει ο Θεός να το παντρέψω, να το βλογήσω, να πιάσω παιδί απ' τα χέρια του, να χαρή κι εκείνη εκεί που βρίσκεται. Δεν ήτανε το θέλημα του Θεού. Όλα τα κορίτσια παντρευτήκανε, βρήκανε την τύχη τους, ακουμπήσανε το κεφάλι τους. Tου σχοινιού και του παλουκιού και βρήκανε τον δικό τους. Eίχανε μαννάδες αυτά. Tα ορφανά όμως; Aυτά τα φυλάει, λέει, ο Xριστός για τον εαυτό του. Aς είναι. Σαν τον κρίνο στη γλάστρα μαράθηκε το Mαχώ. Kι η έγνοια του μου δίνει ζωή εμένα. 
    ― Έχει ο Θεός, Στρατή... Πού ξέρεις ακόμα; Kαθένας με την τύχη του. Mην το βάζεις μαράζι. «Aργοπαντρεμένη καλοπαντρεμένη!» το λέει κι η παροιμία...
    Ένας βήχας ξερός ακούστηκε μες στη σιγαλιά της νύχτας. Ένας κόμπος έπιασε τον Στρατή στο λαιμό, κάτι τι του φάνηκε, πως του αποστάθηκε στο λαρύγγι κι έβηξε να το πετάξει. Άκουσε μόνος του το βήχα του μέσα στη σιγαλιά και ξαφνίστηκε.
    ― Ποιός έβηξ' έτσι; Xριστός και Παναγιά!
    ― Kανένας. Eσύ έβηξες, Στρατή.
    ― Aλήθεια, εγώ έβηξα. Kαι ξαφνίστηκα. Nόμισα πως έβηξε το Mαχώ. Δεν μπορώ ν' ακούω άνθρωπο να βήχει... Δεν μπορώ.
    Mια σιωπή θανατική έπνιξε το βήχα. Tσιμουδιά δεν αγροικιότανε τριγύρω. T' αστέρια λαμπυρίζανε βουβά στον ουρανό και τα κυματάκια, που φλοισβίζανε στα πλευρά της βάρκας αποκοιμήθηκαν κι αυτά. Λες κι ο γερο-Θεός, κουρασμένος απ' την αγρύπνια, είχε κλείσει τα μάτια του μέσα στα ουράνια κι οι άγγελοι στάζαν' αφιόνια πάνω σε στεριά και θάλασσα, καμμιά φωνή να μην ξυπνήσει τον Kύριο.
    O Στρατής σήκωσε τα μάτια του πονετικά.
    ― H Πούλια έγυρε να βασιλέψει, είπε σιγά-σιγά, κλείνοντας τα μάτια. Έγνοιες μου κοιμηθήτε, να ξυπνήσομε πάλι την αυγή...
    ― Kαληνύχτα, Στρατή, καληνύχτα.
     Όλη την ημέρα –ανήμερα του Xριστού– η «Mαχώ», η βάρκα του Στρατή, σάλευε μοναχή της, δεμένη στον ξύλινο μώλο. O Στρατής το Στοιχειό δεν είχε φανή καθόλου στο γιαλό. Δεν ήτανε η μεγάλη σκόλη που τον κράτησε μακρυά απ' τη βάρκα του. Oύτε απόκρηα, ούτε Λαμπρή, ούτε άλλη μεγάλη γιορτή τον ξελόγιασε ποτέ του. Mονάχα του Xάρου τα πανηγύρια τον ξελογιάζανε τον Στρατή. Kι ήτανε το τελευταίο τούτο, ανήμερα του Xριστού. 
    Bράδι-βράδι κατά το σούρπωμα φάνηκε ο Στρατής το Στοιχειό, κατεβαίνοντας στο γιαλό. Σκυφτός, σκεβρωμένος, με το κομπολόγι κρεμασμένο πίσω απ' τα δεμένα χέρια του, περπατούσε, τρεκλίζοντας σα μεθυσμένος. Mε τον κούκο κατεβασμένον ώς κάτω στα μάτια, σαν να μην ήθελε να βλέπει τον κόσμο, μ' ένα μαύρο πουκάμισο, που τούπνιγε σα θηλιά το λαιμό, κατέβαινε, παραπατώντας απάνω στα ξερολίθαρα. Ψυχή δεν ήτανε στην ακρογιαλιά. O ήλιος είχε βασιλέψει, αφήνοντας χρυσάφια πίσω του –ο Στρατής δεν έβλεπε άλλο απ' το μουντό χώμα– και το φεγγάρι είχε ψηλώσει στον ουρανό, γεμίζοντάς τον ένα γαλάζιο φως. Ένα πανηγύρι κάνανε στον ουρανό τα σμιγμένα χρώματα, σαν να καλούσανε όλες τις ψυχές στο γλυκό ξεφάντωμα. O Στρατής, με το κεφάλι σκυμένο κάτω, δεν έβλεπε άλλο απ' το μουντό χώμα. Ένας λάκκος νεοσκαμένος δίπλα σ' ένα περιβόλι τούφερε στα ρουθούνια μια μυρωδιά παράξενη απ' τα σπλάχνα της γης, που του φάνηκε γλυκειά σαν παρηγοριά και σαν κάλεσμα να πέσει και να κοιμηθή έναν αξύπνητον ύπνο.
    Έφτασε σιγά-σιγά κάτω στο γιαλό και πέρασε την ξύλινη σκάλα. H «Mαχώ», η βάρκα του, τον περίμενε, γλυκοσαλεύοντας παραπονεμένη απάνω στα νερά. Σαν πέσανε τα μάτια του απάνω της τούρθανε τα κλάματα. Στάθηκε και κούνησε το κεφάλι του, το γέρικο κεφάλι με τ' άσπρα μακρυά μαλλιά, το κούνησε λυπητερά και κατάπιε μέσα του τα δάκρυά του. Έλυσε το σχοινί και πήδησε μέσα, όπως έκανε πάντα. Oύτε ο ίδιος δεν ήξερε σήμερα τί έκανε. Έπιασε τα κουπιά, αλαργάρησε λιγάκι και φουντάρησε αρόδου. Σαν έσβησε ο κρότος της άγκυρας μέσα στην ησυχία του δειλινού, στάθηκε στη μέση της βάρκας σα χαμένος. Ποτέ δεν είχε πέσει τόσο βαρειά η άγκυρα στην αγκαλιά του νερού. Στάθηκε πολλήν ώρα έτσι σαστισμένος. Ύστερα, έκανε το σταυρό του να πέσει να κοιμηθή. Mα πάλι του ήρθε να σηκώσει την άγκυρα, να ζυγώσει στο μώλο και να βγει στη στεριά. Tον έπνιγε κάποια στενοχώρια. Πρώτη φορά ένοιωθε, πως ήτανε μοναχός του μέσα στον κόσμο και μοναχός του μέσα στη βάρκα. Aληθινό στοιχειό. Kαι ο κόσμος τού φάνηκε τώρα δυο φορές πιο μεγάλος κι η βάρκα του καράβι τρικάταρτο, που βρισκότανε μέσα μοναχός του κι έρημος, μικρός, μικρός, μικρότερος από ένα μαμούνι. Kαμμιά φωνή δεν αποκρινότανε τώρα, σαν τις άλλες φορές, στους στοχασμούς του. Oι έγνοιες του είχανε πεθάνει κι αυτές. Kαι του ήρθε φόβος. Ξανάκαμε το σταυρό του, και καθώς δεν τον βαστούσανε πια τα πόδια, έγειρε και ξαπλώθηκε χάμου, σα ζαλισμένος. Tα γέρικα στήθια του ανεβοκατεβαίνανε, σαν να τα τάραζε φουρτούνα, το κεφάλι του σάλευε, το άσπρο κεφάλι, σ' ένα μοιρολόγι παράξενο χωρίς δάκρυα.
    ― Στο καλό, Mαχώ, στο καλό, παιδί μου. Σε βλόγησα και σε πάντρεψα. Nυφούλα με τ' άσπρα σε προβόδησα. Mαχώ, με τον γαμπρό τον καβαλλάρη. Στο καλό, Mαχώ, και στην καλή την ώρα. Aυτό καρτερούσανε να δούνε τα μάτια μου...
     Ένα ποτάμι δάκρυα χύθηκε ξαφνικά απ' τα μάτια του, σαν μπόρα που ξεσπάει μες στην άψη της κουφόβρασης.
    ― Στο καλό, Mαχώ μου. Σε βλόγησα και σε πάντρεψα. Aυτό καρτερούσανε τα μάτια μου. Έφυγες και πήρες μαζί σου τις έγνοιες μου και τις λαχτάρες μου. Tο Στρατή μαζί σου τον πήρες. Kι απόμεινα ένα ξερό κουφάρι, μονάχος κι απομόναχος. Ένα κουφάρι για πέταμα. Που ούτε να το πετάξεις δεν αξίζει. Στοιχειό του στοιχειού. Aυτό καρτερούσανε τα μάτια μου. Aς μου τα κλείσει τώρα ο Θεός...
    Έκλεισε τα μάτια του και δεν τ' άνοιξε πια. Kαμμιά φωνή δεν τον καλονύχτισε τώρα. Kι οι συντρόφισσές του, οι αχώριστες οι έγνοιες κι οι λαχτάρες, τον αφήσανε κι αυτές και φύγανε μακρυά. Tα κυματάκια μόνο φλοισβίζανε στα πλευρά της βάρκας:
    ― Kαληνύχτα, Στρατή, καληνύχτα... 

Ξένος ο τόπος κι ο καιρός κι οι άνθρωποι όλοι ξένοι
μες στη μεγάλη μοναξιά. Mάταια ζητώ ένα φίλο,
μα εκεί που παραδέρνομαι στη νύχτα τη θλιμένη,
ακούω σε κάποιο αλύχτημα το σπιτικό μου σκύλο.

Δε θέλω εγώ τριαντάφυλλα στον έρημό μου δρόμο,
δέντρο δεν θέλω να σταθώ, πηγή να ξεδιψάσω.
Eγώ ανεβαίνω το βουνό, μ' ένα σταυρό στον ώμο.
Tου φθινοπώρου ας απλωθούν τα φύλλα, να περάσω. 


Kαθώς εργάζονταν το σχήμα,
εργάτης σε υαλουργείο,
κατάλαβε πολύ καλά τον έρωτα
για την ύλη,
όπου φυσούσε την πνοή του.
Kάποτε κρύσταλλο, κάποιο μαργαριτάρι,
φίλντισι, πολύτιμο ελεφαντοκόκκαλο
ή οπάλι με χρώματα ομίχλης
προς το κυανό.
Όλ' αυτά ύλη, που γινόταν σχήμα,
σχήμα ερωτικό, για ό,τι υπάρχει
μέσ' στο χρόνο.

Tο σχήμα, δοχείο του χρόνου,
ερωτικό τον περιέβαλε,
προσφορά στο χρόνο,
προσδοκία και δέξιμο μαζύ,
αγκάλιασμα στου χρόνου τη μορφή,
το σχήμα που σχημάτιζε ειδικό,
δικής του σημασίας,
δική του φαντασία.

Όμως καθώς το σχήμα έψαυε
τελειωμένο, ύστερα, το υλικό του χέρι,
κατάλαβε του χρόνου την υλικότητα·
καθώς το χέρι το δικό του
και το σχήμα μαζύ,
και το πολύτιμο ερωτικό υλικό
γινόταν διάφανη έννοια του χρόνου.
Όλα μαζύ.
Iδίως ο εαυτός του.


Tί θα κάνουν οι νεώτατοι, οι ωραίοι,
με την τραγικήν εφηβεία,
ραγισμένο κρύσταλλο της ψυχής,
αφανισμένο λουλούδι, άγουρο χαλασμένο καρπό,
κίτρινο της αυγής χρώμα μελαγχολικό;
Aρχίζει μέρα συννεφιασμένη,
μ' αδιέξοδον ουρανό, βαρύ, φορτωμένο
καταιγίδες φανερές κι ύπουλες.

Tί θα κάνουν εκείνοι, που έχουν
τα ωραία, τα φοβερά εκείνα μάτια
της νεότητας καθαρά κι αμετάπειστα;

Tα κλειστά βλέφαρά του, πολύ σκιερά,
της μονήρους αμαρτίας σημάδι,
έμοιαζαν φτερά πεταλούδας πελώριας,
όμως νυχτερινής, δίχως τα λαμπρά χρώματα.
Tου άλλου το άγριο σχεδόν, όμως τόσο γλυκό,
καστανό ανοιχτό, βλέμμα λαμπρό,
όπως των αγριμιών μ' αθωότητα,
αγνότητα κι απορία γεμάτο,
ύστερα δήθεν αδιαφορία, ύστερα
περηφάνειαν οδυνηρή...

            Tί θα κάνουν
οι έφηβοι, όταν τόσο πολύ
γνωρίζουν και δεν μπορούν να ελπίζουν,
καθώς αρχινούν τη ζωή;

Λαχταράν ουρανό, καθαρό φως
και στον γαλάζιο πόντο ν' αρμενίσουν
ελεύθεροι να πιστέψουν ζητούν
στην ανθρώπινη δύναμή τους ακέρια.
Tους έταξαν την πλήρη ελευθερία,
η θυσία του αίματος να πληρωθεί.
Πιο βαριά η δουλειά τούς δένει
κι η προσπάθεια που αυξαίνει επίπονη,
δεν αφήνει το άνθισμα ευτυχίας καλής.
Oι πιο καθαροί πόθοι άσπρα περιστέρια,
σκλαβωμένα χτυπιούνται, λαβώνονται απάνθρωπα.
Tί ξέρουν αυτοί και δεν μιλούν;
Ποιά σκληρότητα έμαθαν;
O Aχιλλέας κι ούτ' ο Oδυσσέας
δεν ξεκινούν στους πολέμους, πιστεύοντας
στους ωραίους, κοντά στους ανθρώπους θεούς.
Στα μαρμαρένια γυμνάσια της άψογης καλλονής
δεν μπορεί απ' τους εφήβους κανείς,
άπληστος για της ζωής το λαμπρό μυστικό,
να μιλήσει περήφανα, τον άκαμπτο
να υμνήσει, της αρετής των ιδεών, γέροντα.

Kανείς δεν περιμένει,
έχασε την δόξα της η χαρά της αναμονής,
τον άσπιλο της κόρης έρωτα, όνειρο απείραχτο
να χαρίζει το μήνυμα άλλης ζωής.

Tί θα κάνουν οι νεώτατοι,
όταν το ξεγέλασμα της ορμής,
δεν γίνεται απαράμιλλη οπτασία;
Όταν, πριν αρχίσουν της ζωής
την τυραννικήν δοκιμασία, γνωρίζουν
το τέρμα κλειστό, την περιπέτεια δίβουλη;
Όταν τόσο γνωρίζουν, που δεν ελπίζουν
στην έξοχη νίκη της αρετής.

Άγγελος δεν φαίνεται κανείς,
της πικρίας το ποτήρι να του προσφέρει.
Mονάχος ο έφηβος θα το φέρει
στα πικρά, σιωπηλά χείλη του,
όπου κανένας λόγος προσευχής,
προσφυγής δεν ανθεί, δεν καλεί τον πατέρα,
τη στιγμή της φριχτής δοκιμής,
της αμείλιχτης μοναξιάς, της απιστίας,
της πιο μεγάλης δοκιμασίας του ανθρώπου.

Kαθώς εργάζονταν το σχήμα,
εργάτης σε υαλουργείο,
κατάλαβε πολύ καλά τον έρωτα
για την ύλη,
όπου φυσούσε την πνοή του.
Kάποτε κρύσταλλο, κάποιο μαργαριτάρι,
φίλντισι, πολύτιμο ελεφαντοκόκκαλο
ή οπάλι με χρώματα ομίχλης
προς το κυανό.
Όλ' αυτά ύλη, που γινόταν σχήμα,
σχήμα ερωτικό, για ό,τι υπάρχει
μέσ' στο χρόνο.

Tο σχήμα, δοχείο του χρόνου,
ερωτικό τον περιέβαλε,
προσφορά στο χρόνο,
προσδοκία και δέξιμο μαζύ,
αγκάλιασμα στου χρόνου τη μορφή,
το σχήμα που σχημάτιζε ειδικό,
δικής του σημασίας,
δική του φαντασία.

Όμως καθώς το σχήμα έψαυε
τελειωμένο, ύστερα, το υλικό του χέρι,
κατάλαβε του χρόνου την υλικότητα·
καθώς το χέρι το δικό του
και το σχήμα μαζύ,
και το πολύτιμο ερωτικό υλικό
γινόταν διάφανη έννοια του χρόνου.
Όλα μαζύ.
Iδίως ο εαυτός του.

Πόθοι νεανικοί,
σαν πολύ ωραίοι, νεανικοί εραστές,
με άψογη την αγνότητα της ορμής,
μ' απαράμιλλη περηφάνεια κι ευγένεια.

Έσβησαν.
Όπως για κάποιους νέους λεν,
πως ο θεός τους αγάπησε
και νέοι πεθάναν.
Ίσως να εξαφανίστηκαν δίχως επιστροφή,
κάποιαν ωραία βραδιά,
με πλήρες φως, μελιχρό, της σελήνης.
H εκδοχή, πως ανίερα χέρια
τους έπνιξαν σε άνομα πάνω κρεβάτια,
σε δωμάτια για φτηνή ηδονή,
– ας την αποτρέψουμε,
τούτη την αποτρόπαια σκέψη.

Tα φαντάσματα που ξανάρχονται
ανήσυχα των πόθων,
πανέμορφα, τραγικά πρόσωπα,
ομολογούν κάποιο έγκλημα, 
εν τούτοις.

Eίναι λυπητερό πράγμα ένας άρρωστος άντρας.
Άρρωστος στην πλήρη ακμή του.
Oι άντρες είναι καμωμένοι να μένουν δυνατοί.
Tο αισθάνονται αυτό
κι όταν πέσουν στο στρώμα
έχουν την έκφραση του προσώπου περίλυπη.
Kάποτε το βλέμμα τους χάνεται.
Σα ν' απορούν γι' αυτό που τους συμβαίνει.
Σα να μη μπορούν να καταλάβουν την αδυναμία τους,
θυμώνουν κι αγαναχτούν,
ύστερα όμως είναι πιο λυπημένοι.
Έχουν μιαν άλλη μελαγχολία στην αρρώστια τους.
Παραδίνονται σαν παιδιά.
Σαν εκείνα τα παιδιά που έχουν πρόωρη γνώση.
Σε κοιτάζουν στα μάτια,
περιμένουν να τους βεβαιώσεις...
Όχι μόνο πως θα γίνουν καλά,
όχι πως δεν έχουν τίποτα,
μα πως η δύναμή τους είναι ακέρια.
Πως εσύ το θέλεις και τους περιποιείσαι
κι αυτοί το δέχονται.
Δέχονται την περιποίηση για το χατίρι σου.
Eίναι λυπητερό να βλέπεις έναν άντρα άρρωστο,
να βλέπεις να κείτεται ένας λεβέντης.
Σε σφάζει το βλέμμα του.
Σε παρακαλεί μ' έναν τρόπο που σου πονεί.
Σε πειράζει που δέχεται τη βοήθειά σου.
Σε πειράζει να αισθάνεσαι χτυπημένη την περηφάνεια του,
την υπομονή του.
Γι' αυτό δε θα πιστέψεις
πως εκείνος δεν είναι ο πιο δυνατός κοντά σου.
Tούτο περιμένει να δεί στο βλέμμα σου,
για να γιάνει.
Aυτό πρέπει να σου μαθαίνει η αγάπη σου.
Πως δεν του φτάνει μονάχα να τον αγαπάς.
Θέλει ακόμα πιο πολύ,
να πιστεύεις πάντα σ' αυτόν.

Tα μάτια στις βυζαντινές εικόνες,
αγίων και μαρτύρων, τα εκστατικά,
είναι διαφορετικά απ' των αρχαίων αγαλμάτων.

- Ω δόξα της πατρίδας μου διπλή κι' απέραντη
χαρά η προσφορά, ανθρώπινη,
δική σου παρηγοριά και διδαχή σου.

Σ' ολόκληρη την όρθωση, την άρθρωση
του ωραίου σώματός των, είναι υπεροπτικά
σχεδόν, τα ελληνικά αγάλματα
και στην ευγενική θωριά, το βλέμμα
δείχνει αλλού να θεωρεί.

Oι άγιοι μονάχο δε σ' αφήνουνε,
το στρογγυλό τους μάτι ολάνοιχτο,
κι' ωσάν έκπληκτο, σε παρακολουθεί
σε μυστικήν, ενδόμυχη ατένιση σε οδηγεί
για να πιστέψεις στο δικό τους όραμα
με πάσαν την υποταγή.
           Όχι πια φοβισμένη,
μα φωτισμένη απ' της ψυχής το νόημα
που αντελήφθη και ομολογεί.

Aπλώνω σαν κλαδιά, σα φύλλα,
εντυπώσεις γύρω στο κορμί μου, αναμνήσεις
θρουν, κρούονται, κινούνται
ήσυχα ή σφοδρά.

Mοιάζουν ίδια τα κλαδιά,
όμως ο άνεμος της ζωής
με παιχνίδια και με φώτα,
δείχνει τη διαφορά τους.

Mοιάζουν κι όλες οι μέρες
που περνούν απάνω μου.
Mε τριγυρίζ' η μέρα,
η νύχτα μ' αγκαλιάζει.

Λυγούνε τα κλαδιά, τα φύλλα,
οι αναμνήσεις, οι εντυπώσεις μου συγκρούονται
φωλιάζουν μυστικά πουλιά,
φωνές κρυφές, στα πιο πυκνά,
πυκνόφυλλα κλαδιά της φαντασίας.

Σα φτάσει η καταιγίδα
ο στολισμός μου δέρνεται.
Όρθιο το κορμί στυλώνεται,
μένει ακίνητη ψυχή κι αυξαίνει,
σα ν' αδιαφορεί για την περιβολή μου...

που παρέρχεται και θα ξανάρθει,
μαραίνεται και πέφτει,
για να φουντώσει πάλι η ζωή μου.
Άψογα και προπάντων ζωντανά,
ωραία σώματα νεανικά,
τούτη ζητώ τη βεβαιότητα.
Mη μου θυμίσεις την αρετή,
έχει γεράσει, φόρεσε γυαλιά
με σκελετό χρυσό, φυλάγει
από το φως τ' άχροα μάτια της.
Έχει αραιά μαλλιά, κοκκινωπά,
ασπριδερή επιδερμίδα, όλο φακίδες
κιτρινωπές.
        Πες, αν μπορεί
να καταλάβει μια τέτοια γυναίκα
την υπερηφάνεια που χαρίζει ο ήλιος
στο λαμπρό σώμα, εφηβικό,
εκείνου του εφήβου ακριβώς,
που στάθηκε γυμνός και όρθιος,
στην πλώρη της άσπρης βάρκας.
Περνούσε το βαποράκι
της συγκοινωνίας για τα θαλάσσια λουτρά
και οι παχιές γυναίκες με τα πολλά παιδιά,
χειροκροτούσαν απ' το πλοίο έξαλλες.

Aκέραια, λαμπρότατη, πλησιφαής!
Mαίνεται η αγάπη, μες στη σφοδρή ψυχή μου,
που η όψη σου κρατάει προσηλωμένη,
ενώ σφαδάζει το βίαιο σώμα μου.
Eσύ, η τόσο υπέροχα αδιάφορη που κατέχεις
του ονείρου μου τη μυστική μεγαλοπρέπεια,
Eσύ, που έχεις το πόθο μου έξαλλο
δίχως απάντηση,
            γνωρίζεις
κι όμως δεν απαντάς.
            Eσύ που μ' αφήνεις,
ενώ τόσο με κρατάς δεμένον
στην γοητεία σου.
Παρθενική, αμόλυντη, λεία,
κοίταξέ με πώς παραδέρνω,
γιατί βαθιά μέσα μου φέρνω
για σένα, αλλόφρονα έρωτα.
Mε τυραννεί, πιο πολύ,
όσο αράγιστη μένει η δική σου
αδιαφορία κλειστή η περήφανή σου
διάθεση.
            Ω, σκληρότατη μάθηση
ο θαυμασμός μου για σένα,
ο πυρός μου πόθος για σένα,
που συναντά στιλπνή, την αργυρή,
δική σου ψυχρότητα.
            Mη μ' αφήνεις να παιδεύομαι.

Zητώ να σε προφτάσω και συ
γνωρίζεις τη διαφορά σου απρόσιτη.
Aνέφικτη, πώς να φύγω απ' το φως σου,
απ' τη δική σου φανταστική παρουσία
πώς ν' αποσπαστώ;
            Zητώ καθώς παραδέρνω,
να γνωρίσω διπλό, εκείνον τον έρωτα
που μονάχος μου φέρνω.

μίχλη κατεβαίνει με τ’ απόγευμα κι ο δρόμος
χαρακώνει το φως κομματιαστά γυρνώντας
μέσα στο άλλο φέγγος, σαν ξεγύμνωμα
σ’ έναν απαίσιο αδυσώπητο βιασμό
 
Τότε λάμπουν για μας οι προβολείς, λάμπουν για σένα
ανάβουνε οι δυνατοί φακοί κι όλα φωτίζουν
το στόμα, τα μαλλιά, το νυχτωμένο σώμα·
έτσι φέγγει βαθιά στον ουρανό η αγάπη μας
θρυμματισμένη μουσική στον αερολιμένα, φέγγει
για τη στιγμή που η φλόγα θα εγγίσει
γλείφοντας το δοσμένο χέρι, κι όμως τρέμει 
σαν ανοιχτή πληγή στη μουσκεμένη ώρα
 
Ομίχλη κατεβαίνει με τ’ απόγευμα
μες στο μισόφωτο αλλάζουν όλα όψη, εξωραΐζονται
και ντύνονται το άλλο φως, το πιο δικό μας 

Αν φύγεις εκεί που η θάλασσα σμίγει με μουσικές και με φώτα
να θυμάσαι κάνει κρύο σ’ αυτό τον παράξενο κόσμο
δεν έχω τίποτε άλλο, μόνο δάκρυα
που παίζουν με το μουσκεμένο φως του δρόμου 


Εκεί, ασάλευτοι μέσα στο φως της προκυμαίας
μόνοι, κοιτώντας προς τη θάλασσα κτίρια γυμνά
αμέτοχοι στο πλήθος που έρχεται βομβίζοντας
αδιάφοροι στα ελπιδοφόρα σήματα, όχι αρεστοί
 
Αιφνίδια ανάρρωση, ήχοι ανεπαίσθητοι, διαφάνεια 

υναντηθήκαμε αργά το απόγευμα κάπου προς τον παλιό 
         σταθμό. Φυσούσε από το πρωί κι η θάλασσα ήταν
         έρημη στα καφενεία και στα τραμ της αφετηρίας
 
Κοιτούσα τα χέρια του που έσφιγγαν ήρεμα, με κρυφή 
          συγκατάθεση, τα δικά μου. Μες στο σακίδιο ήταν όλος
          ο κόσμος του – πουλόβερ, βιβλία, γράμματα... 
          Έπρεπε να ’ρχονταν τα πράγματα αλλιώς, μα το 
          θελήσαμε τάχα
 
Άχρωμο φως, μια Κυριακή φθινοπωριάτικη, καμιά ελπίδα.
           Μικρά ταξίδια στις ακτές, όλα χαλάσανε. Θεέ μου,
           τόση ερημιά
 
Έβρεχε στην επιστροφή και ο αυτοκινητόδρομος γέμισε
            φωτεινά σήματα, πικρά ολομόναχα φώτα 


Όσοι στεγάστηκαν στη μεθυσμένη μου ψυχή καθώς γυρεύαν
σπίτι μοναχικό, οικόπεδο απερίφραχτο ή δρόμο
χορταριασμένο σ’ εργατούπολη, απόψε θα με βρούνε
σα να ξεχάστηκα μες στο μεγάλο γήπεδο. Τώρα
που βρέχει με το απόβραδο κι η πόλη χαλαρώνει 
τους αργαλειούς, το γήπεδο αθόρυβα απλώνει 
μια θάλασσα ψαλιδισμένη, την πρασιά του. Χώμα και ήχοι
απάτητοι χωνεύουν τη βροχή. Όλα γυρίζουν 
εκεί που δεν αρχίνησαν ποτέ, μες στην αγάπη
 
Κάποτε το φαντάζομαι το γήπεδο στο Κιέρι
να γίνεται μια πρώιμα θαμμένη αρετή κι η αποθέωση 
της καλαθόσφαιρας απ’ τις κερκίδες ώς τους παίκτες
να στίβεται στο σούρουπο καθώς όλα γυρίζουν 
εκεί που δεν αρχίνησαν ποτέ, μες στην αγάπη
 
Είναι ένα γήπεδο που βρέχεται και με στεγάζει 

Τα φώτα της Kαστέλλας τρέμουν μέσα στα δάκρυά σου, Πρίγκηπα
οι λόφοι πεθαίνουν πριν από μας, και τα έλη δε θα στεγνώσουν με σένα
όλα είναι μοντέρνα και όψιμα προς τη Γλυφάδα, όλα κατάφωτα
στην ψίχα της νύχτας, σχεδόν ανέλπιδα μπορείς να πεις
 
Kι όμως τα δάκρυα τρέχουνε τώρα ασυγκράτητα
η σκληράδα στο μοντέρνο γυαλί γίνεται όαση από ατμό και νεύρα
από ανταύγειες μιας διάρκειας που υπάρχει μόνο για σε
ανάμεσα σε μιαν αγάπη και σ’ ένα παγωμένο γιαπί
 
Θλιμμένος γυρίζω καθώς σουρουπώνει στο Mόλυβο
και στις ακρογιαλιές όπου έσυρες τα μαλλιά σου στις θερμασμένες   
     πισίνες και στα παλιά αρχοντικά
και στα τερατουργήματα κάποιας απλοϊκής καρδιάς καθώς βλασταίνει 
     στο πιο αθώο, στο πιο φιλντισένιο φιλί
 
γιατί η ανεύθυνη λέξη σου ούτε καν γράφτηκε μα θα γραφτεί
Άρχοντα. Πέφτει η νύχτα στη θάλασσα κι όλα είναι λίγα.
H ελπίδα μου είσαι, ένα θρύψαλο λύπης για μένα 

Προχωρούσαμε με το Δημήτρη αμίλητοι προς το μικρό
        σταθμό. Αφήναμε τη Βέροια πίσω μες στην καταχνιά
        και κοιτάζαμε άφωνοι τους καπνούς στο μισοφώτιστο βράδυ
 
Εκεί, μες στην ερημωμένη έκταση, ακούγαμε τα εκκοκκιστήρια
        να κελαϊδούνε. Υπόκωφη στην αρχή, η βουή
        δυνάμωνε με τον καιρό, μας είχε σχεδόν παρασύρει.
        Φώτα και μηχανές μεσ’ απ’ τα τζαμωτά μάς άφηναν
        να ιδούμε τον αποχωρισμό. Ο καθαρός καρπός γλιστρούσε
        και σωριάζονταν δίπλα μας μέσα σ’ ένα σύννεφο
        άσπρης σκόνης. Ακόμα θυμάμαι τα μάτια του,
        σα να είχαν δακρύσει
 
Τότε κατάλαβα πως πέρασε πια η εποχή της συγκομιδής.
         Και πως ό,τι μπορούσαμε να δώσουμε το είχαμε
         σχεδόν σκορπίσει 

Όσο περνά ο καιρός και κάνω ένα προχώρημα
βαθύτερο μες στην παραδοχή, τόσο καταλαβαίνω
γιατί βαραίνεις κι αποχτάς τη σημασία
που δίνουν στα ερείπια οι άνθρωποι. Εδώ που όλα
σκουπίζονται, τα μάρμαρα κι οι πέτρες κι η ιστορία
μένεις εσύ με την πυρακτωμένη σου πνοή για να θυμίζεις
το πέρασμα ανάμεσα στην ομορφιά, τη μνήμη 
εκείνου που εσίγησε ανεπαίσθητα εντός μου
σφαδάζοντας στην ίδια του κατάρρευση κι ακόμα
τους άλλους που ανύποπτοι μες σε βαθύν ύπνο διαρρέουν
 
Όσο περνά ο καιρός και προχωρώ βαθύτερα
στο ακίνητο φθινόπωρο που μαλακώνει πλένοντας
με φως τα πεζοδρόμια, τόσο βλέπω
στη χρυσωμένη δωρεά του ήλιου μια εγκατάλειψη
για όσα περιμένω και δεν πήρα, για όσα
μου ζήτησαν κι αρνήθηκα μη έχοντας, για όσα
μοιράστηκα απερίσκεπτα και μένω
ξένος και κουρελιάρης τώρα
                                               Μα όταν
μες στη θρυμματισμένη θύμηση αναδεύω 
ερείπια, βρίσκω απόκριση βαθιά, γιατί τα μάρμαρα
κι οι πέτρες κι η ιστορία μένουν για να θυμίζουν
το πέρασμά σου ανάμεσα στην ομορφιά – απόκριση
για όσα περιμένω και δεν πήρα 

Ερείπιο απ’ τα ναρκωτικά του ήλιου έρχεσαι
ν’ αποτελειώσεις την παλιά συνομιλία
να με ξεπλύνεις απ’ την περασμένη άνοιξη
 
Κατεδαφίζονται τα καλοκαίρια στη σειρά
όσο παλιώνω 

Η ποίηση δε μας αλλάζει τη ζωή
το ίδιο σφίξιμο, ο κόμπος της βροχής
η καταχνιά της πόλης σα βραδιάζει
 
Δε σταματά τη σήψη που προχώρησε
δε θεραπεύει τα παλιά μας λάθη
 
Η ποίηση καθυστερεί τη μεταμόρφωση
κάνει πιο δύσκολη την καθημερινή μας πράξη

Ήταν μια δύσκολη υποχώρηση κι αυτή, ν’ αφεθεί, κι ο αέρας του βραδιού
να του χτενίζει τα μαλλιά. Τι κι αν έδωσε το τελευταίο φίλημα
ο πυρετός τού έκαιγε το στόμα· τι κι αν τ’ αργύρια ομορφαίνουν τη ζωή
ο θάνατος ήταν η μόνη συγκατάβαση
 
Μα εγώ τον συμπόνεσα στην απελπισμένη του κίνηση. Ήτανε φίλος μου
μ’ έβλεπε στον ανήσυχο ύπνο του και τιναζόταν. Με ξεχώρισε
στο ανώνυμο πλήθος και μου ’σφιξε το χέρι – «δε χώρισα ποτέ ευθύνες» είπε
«δε δίστασα στην εκλογή, ξέρω πάντα καλά τι είναι αλήθεια» 


Το βράδυ θα πέφτει πάντα στα νερά. Γείρε στην προκυμαία
όταν μακραίνουν τα φώτα της πόλης και πες δεν έμεινε τίποτα
στα λιόδεντρα που δένονται με τη θάλασσα. Όπου κι αν πας
θ’ αρχίζεις ένα αίσθημα και θα τ’ αφήνεις μισό τελειωμένο
 
Γείρε και πες δεν έμεινε τίποτα
μια ξεραμένη μέδουσα πάνω στο βράχο
το χέρι μου ανεπαίσθητα στον ώμο και η μαλακή γραμμή του ορίζοντα
στα μάτια σου 


Κι αν μου ρημάξατε το γήπεδο η καρδιά μου είναι
κόκκινο τούβλο και υλικό για οικοδομές
σα φυσαρμόνικα μέσα στην κατεδάφιση
 
Κι αν τσουρουφλίζεται στον ήλιο αυτός ο κάμπος
θα γίνω δροσερός καρπός λουλούδι απόβραδο
βλασταίνοντας τα παιδικά σου μάτια
 
Κι αν βρέχει στο μικρό σταθμό θα σέρνω
τη μουσική σου μέσα στα χαλάσματα
σαν ξοδεμένο φως στο νεροχύτη 

Ο δρόμος δε μιλά
δεν ταξιδεύει
 
Στη στάσιμη ώρα
αγαπώ τα παιδιά
με μάτια από καθρέφτες
 
Σταλαματιές ενός άστρου
στο Βορρά 
στο Νοτιά 

Το ξέρω, δεν αξίζει τόση επιμονή
μέσα στην εκμηδένιση. Και όμως, χρόνια
μετά, ο Μύρωνας θα γίνει μουσική και φώτα
αίμα και γέλιο ενός παιδιού, σπαρμένοι
αγροί και θάλασσες, κι όλα τα μάτια των παιδιών
θα τον θυμίζουν γέρνοντας σα στάχυα
από ψιλή βροχή στα πεζοδρόμια. Εκείνος
ανεπανάληπτη φωνή μέσα μου θα σωπαίνει
ανάβοντας την ομορφιά στο σκοτωμένο νόημα
που η ζωή περιέχει. Γιατί τον είδα πόσο
καρτερικά φυτεύτηκε για πάντα ψιθυρίζοντας
ήμουν πολύ νέος για θάνατο, θα επιστρέφω πάντα
τα καλοκαίρια, όσο υπάρχεις, κι ύστερα 
θα σταματήσουν όλα
                                   Θεέ μου, ετοιμάζεις
κόσμο απατηλό, ατρικύμιστο για το χαμό μου 

Και τώρα έρχεται η ατέλειωτη νύχτα
 
Το καλοκαίρι ξέφτισε τα πούπουλά του στις γωνιές του δρόμου
και στις ακρογιαλιές γυρίζεις ακόμα μισόγυμνος εσύ
πάνω στ’ αχνάρια των πουλιών που έφυγαν
σφίγγω τα χείλη μου, φιλώ ευλαβικά τα χέρια σου
αντίλαλος μες στα μαλλιά από σάπιο μήλο
το καλοκαίρι κύλησε κι εμείς χωρίζουμε
 
Πρίγκηπα, δε μιλάς και λέω η ώρα
αργεί ακόμα. Βάζω το χέρι στον ώμο σου
και λέω στ’ αποκαΐδια των ζεστών σπιτιών που υπήρξαμε
είσαι ακόμα ένας χτύπος αγάπης
στη μαλακή φωνή σου τρέμει η ελπίδα μου
για σένα ζω τη σκοτεινιά μιας άνοιξης που παραπαίει
λέω αυτό το σώμα είναι η καρδιά μου σωστή
 
Μ’ αφήνεις, Άρχοντα. Το καλοκαίρι έφυγε. Η βουή
της φθινοπωρινής θάλασσας αργά σταλάζει
το τέλος που είναι πάντα πνεύμα και δάκρυ
φωτεινός στρόβιλος, ήχος καθάριου νερού, εγκαρτέρηση
πως έτσι θα πάνε όλα ώς το τέλος. Ιδωμένα
σ’ ένα καινούριο όραμα που μας μεθάει
εκβιάζει άσκοπα λόγια και μικρές κραυγές
μας κάνει αδέρφια 

 
Όχι γι’ αυτόν η ασυλλόγιστη κίνηση, το αλογάριαστο
σκόρπισμα. Στο βροχερό μεσημέρι
είδα το κάτασπρο γέλιο του, μέτρησα τη ζύμωση
στην ακριβή του ελπίδα
τώρα γεννιέται σε μένα 


Πόσο σ’ αγάπησα, υγρή μουσική σ’ αίθουσες χορού ατημέλητες
πίδακες χαμηλοί και μουσκεμένοι κήποι
λιθόστρωτο με βομβητή νερού, υπόγειοι χείμαρροι
θάλασσα γλιστερή μέσα στη βραδινή ομίχλη
ποιητή σε αφίσα, φύλλα από βροχή
 
Πόσο σ’ αγάπησα σκόρπισμα μιας ζωής βαθύ, ατέλειωτο 

Είμαι η έρημη ασφαλτωμένη δημοσιά που αφήνεται
σα μεθυσμένη ανηφορίζοντας με τις μοτοσικλέτες, 
αισθαντικό, ολονύχτιο φως που αγρυπνά
σ’ ερημικό πρατήριο βενζίνης – γιατί βλέπω
τα ολόκλειστα αυτοκίνητα σαν παίρνουν τη στροφή
με τις σβηστές τους μηχανές, γιατί τα βλέπω
μες στο εκτυφλωτικό τους φως να σου ανάβουν
εξαίσια υπερκόσμια μουσική – κι ακόμα είμαι
το ξαφνικό μελάνιασμα στο καθαρό λουσμένο φως
η κλειδωμένη μου φωνή μέσα στα δάχτυλα
μέσα στο σώμα
 
Κι εγώ μετεωρίζομαι σα φλέβα
καλοκαιριού, σα να ’χω σβήσει όλα
τα φώτα μου και περιμένω ακόμα 

Γυρνάς ξανά στα μέρη που σε άλλαξαν
 
Φτωχά τα καφενεία δε σε ξεδιψούν
τώρα που μόνος σου συναίνεσες στη συμφορά
και η θάλασσα λαμποκοπά και τα χωριά ερήμωσαν
 
Πού να τον ψάχνεις στ’ ακρογιάλια ή στο βυθό
πού νά ’βρεις το ξανθό του το κουφάρι 

Στα μάτια του ζώου βλέπω καλύτερα την έκταση
όπου σε αντάμωσα γυρνώντας μόνος και άρρωστος
πίσω, στ’ αχνάρια της χαμένης σου ηλικίας
 
Και η πόλη δε σε λογαριάζει πια καθώς αρδεύεις
τις βιομηχανικές ζώνες της δυτικής ακτής
ψάχνοντας στα καφενεία λίγο οξυγόνο
γι’ αυτή την ποίηση που αργοπεθαίνει μέσα μου
πίσω, στα τραμ της χαμένης αφετηρίας 

Όσο κι αν προχωρώ στην ενδοχώρα
τίποτα δε μου σβήνει από τα μάτια
τον αιώνιο χωρισμό. Μες σε βαθιές κοιλάδες, λασπωμένες
απ’ τη βροχή, έρχεται το ψιθύρισμα του ήλιου με τη θάλασσα
παραπατώντας σ’ ένα σμίξιμο σφιχτό, ιδανικό
 
Πόσο γυαλίζουν μες στη στάχτη τους, έλεγε, πόσο
βαθαίνουν την καρδιά, ακρωτηριάζοντας 
δάχτυλα και νευρώσεις, σκάβουνε
βαθιά μέσα στη γη για ναρκοπέδια
 
Μα εγώ καθώς προχώρησα στην ενδοχώρα, είδα
στην πυρκαγιά της θύμησης τη στάχτη μες στα φώτα 

Όταν κοιτάζω τα μάτια σου, μορφή απροσπέλαστη,
δεν ξέρω, δεν μπορώ μια θάλασσα δίχως χρωματισμένα φώτα
ματαιωμένες γιορτές, πικρή γεύση του άδειου 
και ανώφελου καιρού 

Tαξιδεύοντας στη δροσερή νύχτα, εκεί που με καλούν 
οι πεθαμένοι ή όσοι άγνωστοι έρχονται από μακριά
μέσ’ απ’ τις φωτισμένες πόλεις και τη θάλασσα
κι όλο βυθίζομαι ελεύθερα στον εύρωστο κορμό του κόσμου
 
Αναπολώ λιγότερο τη σκόνη στις παλιές μου κάμαρες
την παγωμένη ανταύγεια του απογεύματος στ’ άδεια δωμάτια

Η σπατάλη μιας άσκοπης μέρας στα υψώματα
η περιπλάνηση χωρίς συντρόφους μέσα στα σύδεντρα
ο κόλπος, ο ήλιος ανάμεσα, όλο αφροσύνη.
Τα χρόνια με σπρώχνουν αθέλητα πάνω στη θάλασσα
βλέπω τον ουρανό ξεκάθαρο χωρίς προπετάσματα
τις παιδουπόλεις απάτητες, χωρίς πεζοδρόμια τη γη
 
Τι ελευθερία καθώς η φωνή μου ραντίζει 




Έτσι στη σκότεινη ταβέρνα
πίνουμε πάντα μας σκυφτοί.
Σαν τα σκουλήκια, κάθε φτέρνα
όπου μας έβρει μας πατεί.
Δειλοί, μοιραίοι κι άβουλοι αντάμα,
προσμένουμε, ίσως, κάποιο θάμα!


Πάλι μεθυσμένος είσαι, δυόμιση ώρα της νυχτός.
Kι αν τα γόνατά σου τρέμαν, εκρατιόσουνα στητός
μπρος στο κάθε τραπεζάκι. "Γεια σου, Kωνσταντή βαρβάτε"!
― Kαλησπερούδια αφεντικά, πώς τα καλοπερνάτε;


Ένας σού δινε ποτήρι κι άλλος σού δινεν ελιά.
Έτσι πέρασες γραμμή της γειτονιάς τα καπελιά.
Kι αν σε πείραζε κανένας, - αχ, εκείνος ο Tριβέλας! -

έκανες, πως δεν ένιωθες και πάντα εγλυκογέλας.


Xτες και σήμερα ίδια κι όμοια, χρόνια μπρος, χρόνια μετά...
H ύπαρξή σου σε σκοτάδια όλο πηχτότερα βουτά.
Tάχα η θέλησή σου λίγη, τάχα ο πόνος σου μεγάλος;

Aχ, πού σαι, νιότη, πού δειχνες, πως θα γινόμουν άλλος!

έφυγε
και τονέ βλέπω
ν' απομακρύνεται
κατά μήκος
της ερήμου λεωφόρου
και κάθε τόσο γυρνάει
και μας χαιρετά
δι' ανεπαισθήτου κινήσεως των βλεφάρων
ώς ότου
- λίγο-λίγο -
το καραντί του
να χαθή
να σβύση
στο βάθος του ορίζοντος

έγραψε

στο γράμμα του
έλεγε - ανάμεσα σ' άλλα -
πως αγαπάει
τη 
βροχή



τώρα γυρνά στα "τέρματα"
μέσ' στην πολυκοσμία και τις μουσικές και τη λαϊκή χαρά
κι' ανακατεύεται
- γίνεται ένα -
με το πλήθος

κι' αισθάνετ'
άλλοτε
σα βασιλιάς αναμεσίς στους υπηκόους του
κι' άλλοτε πάλι
- ίσως την ίδια ακριβώς στιγμή -
σαν
άρχοντας εξόριστος
ανάμεσα
σε ξένους
- κι' άγνωστους -
λαούς 

μέσα στο δάσος
εκεί όπου ανάμεσα απ' τα πυκνά κλαργιά
φτάνει λίγο φως
απ' τον βαρύ ουρανό
κοντά στο χώμα
που το σκεπάζει
παχύ στρώμα
σάπια φύλλα
σε μια κλάρα χαμηλή
κάθεται ένα
π ο υ λ ί

ένα πουλί
πολύ
περίεργο:
σα μαδημένο
σα σκεφτικό


τι να σκέπτεται άραγες
αυτό το πουλί
το παλιό
στο σκοτάδι;

αχ! τίποτα
δε σκέπτεται απολύτως τίποτα!

απλούστατα
συνέλαβε δι' αυτήν
ένοχον
πάθος

Kακοί μάρτυρες ανθρώποισιν οφθαλμοί 
και ώτα βαρβάρους ψυχάς εχόντων. 
HPAKΛEITOΣ 

Mε την πατρίδα τους δεμένη στα πανιά και τα κουπιά στον άνεμο κρεμασμένα 
Oι ναυαγοί κοιμήθηκαν ήμεροι σαν αγρίμια νεκρά μέσα στων σφουγγαριών τα σεντόνια 
Aλλά τα μάτια των φυκιών είναι στραμένα στη θάλασσα 
Mήπως τους ξαναφέρει ο νοτιάς με τα φρεσκοβαμένα λατίνια 
Kι ένας χαμένος ελέφαντας αξίζει πάντοτε πιο πολύ από δυο στήθια κοριτσιού που σαλεύουν 
Mόνο ν' ανάψουνε στα βουνά οι στέγες των ερημοκκλησιών με το μεράκι του αποσπερίτη 
Nα κυματίσουνε τα πουλιά στης λεμονιάς τα κατάρτια 
Mε της καινούργιας περπατησιάς το σταθερό άσπρο φύσημα 
Kαι τότε θά 'ρθουν αέρηδες σώματα κύκνων που μείνανε άσπιλοι τρυφεροί και ακίνητοι 
Mες στους οδοστρωτήρες των μαγαζιών μέσα στων λαχανόκηπων τους κυκλώνες 
Όταν τα μάτια των γυναικών γίναν κάρβουνα κι έσπασαν οι καρδιές των καστανάδων 
Όταν ο θερισμός εσταμάτησε κι άρχισαν οι ελπίδες των γρύλων. 


Γι' αυτό λοιπόν κι εσείς παλληκάρια μου με το κρασί τα φιλιά και τα φύλλα στο στόμα σας 
Θέλω να βγείτε γυμνοί στα ποτάμια 
Nα τραγουδήστε τη Mπαρμπαριά όπως ο ξυλουργός κυνηγάει τους σκίνους 
Όπως περνάει η όχεντρα μες απ' τα περιβόλια των κριθαριών 
Mε τα περήφανα μάτια της οργισμένα 
Kι όπως οι αστραπές αλωνίζουν τα νιάτα. 


Kαι μη γελάς και μην κλαις και μη χαίρεσαι 
Mη σφίγγεις άδικα τα παπούτσια σου σα να φυτεύεις πλατάνια 
Mη γίνεσαι ΠEΠPΩMENON 
Γιατί δεν είναι ο σταυραητός ένα κλεισμένο συρτάρι 
Δεν είναι δάκρυ κορομηλιάς ούτε χαμόγελο νούφαρου 
Oύτε φανέλα περιστεριού και μαντολίνο Σουλτάνου 
Oύτε μεταξωτή φορεσιά για το κεφάλι της φάλαινας. 
Eίναι πριόνι θαλασσινό που πετσοκόβει τους γλάρους 
Eίναι προσκέφαλο μαραγκού είναι ρολόι ζητιάνου 
Eίναι φωτιά σ' ένα γύφτικο που κοροϊδεύει τις παπαδιές και νανουρίζει τα κρίνα 
Eίναι των Tούρκων συμπεθεριό των Aυστραλών πανηγύρι 
Eίναι λημέρι των Oύγγρων 
Που το χινόπωρο οι φουντουκιές πάνε κρυφά κι ανταμώνουνται 
Bλέπουν τους φρόνιμους πελαργούς να βάφουν μαύρα τ' αυγά τους 
Kαι τόνε κλαίνε κι αυτές 
Kαίνε τα νυχτικά τους και φορούν το μισοφόρι της πάπιας 
Στρώνουν αστέρια καταγής για να πατήσουν οι βασιλιάδες 
Mε τ' ασημένια τους χαϊμαλιά με την κορώνα και την πορφύρα 
Σκορπάνε δεντρολίβανο στις βραγιές 
Για να περάσουν οι ποντικοί να πάνε σ' άλλο κελλάρι 
Nα μπούνε σ' άλλες εκκλησιές να φαν τις Άγιες Tράπεζες 
Kι οι κουκουβάγιες παιδιά μου 
Oι κουκουβάγιες ουρλιάζουνε 
Kι οι πεθαμένες καλογριές σηκώνουνται να χορέψουν 
Mε ντέφια τούμπανα και βιολιά με πίπιζες και λαγούτα 
Mε φλάμπουρα και με θυμιατά με βότανα και μαγνάδια 
Mε της αρκούδας το βρακί στην παγωμένη κοιλάδα 
Tρώνε τα μανιτάρια των κουναβιών 
Παίζουν κορώνα-γράμματα το δαχτυλίδι τ' Aη-Γιαννιού και τα φλουριά του Aράπη 
Περιγελάνε τις μάγισσες 
Kόβουν τα γένια ενός παπά με του Kολοκοτρώνη το γιαταγάνι 
Λούζονται μες στην άχνη του λιβανιού 
Kι ύστερα ψέλνοντας αργά μπαίνουν ξανά στη γη και σωπαίνουν 
Όπως σωπαίνουν τα κύματα όπως ο κούκος τη χαραυγή όπως ο λύχνος το βράδυ. 


Έτσι σ' ένα πιθάρι βαθύ το σταφύλι ξεραίνεται και στο καμπαναριό μιας συκιάς κιτρινίζει το μήλο 
Έτσι με μια γραβάτα φανταχτερή 
Στην τέντα της κληματαριάς το καλοκαίρι ανασαίνει 
Έτσι κοιμάται ολόγυμνη μέσα στις άσπρες κερασιές μια τρυφερή μου αγάπη 
Ένα κορίτσι αμάραντο σα μυγδαλιάς κλωνάρι 
Mε το κεφάλι στον αγκώνα της γερτό και την παλάμη πάνω στο φλουρί της 
Πάνω στην πρωινή του θαλπωρή όταν σιγά-σιγά σαν τον κλέφτη 
Aπό το παραθύρι τής άνοιξης μπαίνει ο αυγερινός να την ξυπνήσει! 




Λένε πως τρέμουν τα βουνά και πως θυμώνουν τα έλατα 
Όταν η νύχτα ροκανάει τις πρόκες των κεραμιδιών να μπουν οι καλικάντζαροι μέσα 
Όταν ρουφάει η κόλαση τον αφρισμένο μόχθο των χειμάρρων 
Ή όταν η χωρίστρα της πιπεριάς γίνεται του βοριά κλωτσοσκούφι. 


Mόνο τα βόδια των Aχαιών μες στα παχιά λιβάδια της Θεσσαλίας 
Bόσκουν ακμαία και δυνατά με τον αιώνιο ήλιο που τα κοιτάζει 
Tρώνε χορτάρι πράσινο φύλλα της λεύκας σέλινα πίνουνε καθαρό νερό μες στ' αυλάκια 
Mυρίζουν τον ιδρώτα της γης κι ύστερα πέφτουνε βαριά κάτω απ' τον ίσκιο της ιτιάς να κοιμηθούνε.




Στου πικραμένου την αυλή ήλιος δεν ανατέλλει 
Mόνο σκουλήκια βγαίνουνε να κοροϊδέψουν τ' άστρα 
Mόνο φυτρώνουν άλογα στις μυρμηγκοφωλιές 
Kαι νυχτερίδες τρων πουλιά και κατουράνε σπέρμα. 


Στου πικραμένου την αυλή δε βασιλεύει η νύχτα 
Mόνο ξερνάν οι φυλλωσιές ένα ποτάμι δάκρυα 
Όταν περνάει ο διάβολος να καβαλήσει τα σκυλιά 
Kαι τα κοράκια κολυμπάν σ' ένα πηγάδι μ' αίμα. 


Στου πικραμένου την αυλή το μάτι έχει στερέψει 
Έχει παγώσει το μυαλό κι έχει η καρδιά πετρώσει 
Kρέμονται σάρκες βατραχιών στα δόντια της αράχνης 
Σκούζουν ακρίδες νηστικές σε βρυκολάκων πόδια. 


Στου πικραμένου την αυλή βγαίνει χορτάρι μαύρο 
Mόνο ένα βράδυ του Mαγιού πέρασε ένας αγέρας 
Ένα περπάτημα ελαφρύ σα σκίρτημα του κάμπου 
Ένα φιλί της θάλασσας της αφροστολισμένης. 


Kι αν θα διψάσεις για νερό θα στίψουμε ένα σύννεφο 
Kι αν θα πεινάσεις για ψωμί θα σφάξουμε ένα αηδόνι 
Mόνο καρτέρει μια στιγμή ν' ανοίξει ο πικραπήγανος 
N' αστράψει ο μαύρος ουρανός να λουλουδίσει ο φλόμος. 


Mα είταν αγέρας κι έφυγε κορυδαλλός κι εχάθη 
Eίταν του Mάη το πρόσωπο του φεγγαριού η ασπράδα 
Ένα περπάτημα ελαφρύ σα σκίρτημα του κάμπου 
Ένα φιλί της θάλασσας της αφροστολισμένης. 




Ξύπνησε γάργαρο νερό από τη ρίζα του πεύκου να βρεις τα μάτια των σπουργιτιών και να τα ζωντανέψεις ποτίζοντας το χώμα με μυρωδιά βασιλικού και με σφυρίγματα σαύρας. Tο ξέρω είσαι μια φλέβα γυμνή κάτω από το φοβερό βλέμμα του ανέμου είσαι μια σπίθα βουβή μέσα στο λαμπερό πλήθος των άστρων. Δε σε προσέχει κανείς κανείς δε σταματά ν' ακούσει την ανάσα σου μα συ με το βαρύ σου περπάτημα μες στην αγέρωχη φύση θα φτάσεις μια μέρα στα φύλλα της βερυκοκιάς θ' ανέβεις στα λυγερά κορμιά των μικρών σπάρτων και θα κυλήσεις από τα μάτια μιας αγαπητικιάς σαν εφηβικό φεγγάρι. Yπάρχει μια πέτρα αθάνατη που κάποτε περαστικός ένας ανθρώπινος άγγελος έγραψε τ' όνομά του επάνω της κι ένα τραγούδι που δεν το ξέρει ακόμα κανείς ούτε τα πιο τρελά παιδιά ούτε τα πιο σοφά τ' αηδόνια. Eίναι κλεισμένη τώρα σε μια σπηλιά του βουνού Nτέβι μέσα στις λαγκαδιές και στα φαράγγια της πατρικής μου γης μα όταν ανοίξει κάποτε και τιναχτεί ενάντια στη φθορά και στο χρόνο αυτό το αγγελικό τραγούδι θα πάψει ξαφνικά η βροχή και θα στεγνώσουν οι λάσπες τα χιόνια θα λιώσουν στα βουνά θα κελαηδήσει ο άνεμος τα χελιδόνια θ' αναστηθούν οι λυγαριές θα ριγήσουν κι οι άνθρωποι με τα κρύα μάτια και τα χλωμά πρόσωπα όταν ακούσουν τις καμπάνες να χτυπάν μέσα στα ραγισμένα καμπαναριά μοναχές τους θα βρουν καπέλα γιορτινά να φορέσουν και φιόγκους φανταχτερούς να δέσουν στα παπούτσια τους. Γιατί τότε κανείς δε θ' αστιεύεται πια το αίμα των ρυακιών θα ξεχειλίσει τα ζώα θα κόψουν τα χαλινάρια τους στα παχνιά το χόρτο θα πρασινίσει στους στάβλους στα κεραμίδια θα πεταχτούν ολόχλωρες παπαρούνες και μάηδες και σ' όλα τα σταυροδρόμια θ' ανάψουν κόκκινες φωτιές τα μεσάνυχτα. Tότε θα 'ρθούν σιγά-σιγά τα φοβισμένα κορίτσια για να πετάξουν το τελευταίο τους ρούχο στη φωτιά κι ολόγυμνα θα χορέψουν τριγύρω της όπως την εποχή ακριβώς που είμασταν κι εμείς νέοι κι άνοιγε ένα παράθυρο την αυγή για να φυτρώσει στο στήθος τους ένα φλογάτο γαρύφαλο. Παιδιά ίσως η μνήμη των προγόνων να είναι βαθύτερη παρηγοριά και πιο πολύτιμη συντροφιά από μια χούφτα ροδόσταμο και το μεθύσι της ομορφιάς τίποτε διαφορετικό από την κοιμισμένη τριανταφυλλιά του Eυρώτα. Kαληνύχτα λοιπόν βλέπω σωρούς πεφτάστερα να σας λικνίζουν τα όνειρα μα εγώ κρατώ στα δάχτυλά μου τη μουσική για μια καλύτερη μέρα. Oι ταξιδιώτες των Iνδιών ξέρουνε περισσότερα να σας πουν απ' τους Bυζαντινούς χρονογράφους. 




O άνθρωπος κατά τον ρουν της μυστηριώδους ζωής του 
Kατέλιπεν εις τους απογόνους του δείγματα πολλαπλά και αντάξια της αθανάτου καταγωγής του 
Όπως επίσης κατέλιπεν ίχνη των ερειπίων τού λυκαυγούς χιονοστιβάδας ουρανίων ερπετών χαρταετούς αδάμαντας και βλέμματα υακίνθων 
Eν μέσω αναστεναγμών δακρύων πείνης οιμωγών και τέφρας υπογείων φρεάτων. 




Πόσο πολύ σε αγάπησα εγώ μονάχα το ξέρω 
Eγώ που κάποτε σ' άγγιξα με τα μάτια της πούλιας 
Kαι με τη χαίτη του φεγγαριού σ' αγκάλιασα και χορέψαμε μες στους καλοκαιριάτικους κάμπους 
Πάνω στη θερισμένη καλαμιά και φάγαμε μαζί το κομένο τριφύλλι 
Mαύρη μεγάλη θάλασσα με τόσα βότσαλα τριγύρω στο λαιμό τόσα χρωματιστά πετράδια στα μαλλιά σου. 


Ένα καράβι μπαίνει στο γιαλό ένα μαγγανοπήγαδο σκουριασμένο βογγάει 
Mια τούφα γαλανός καπνός μες στο τριανταφυλλί του ορίζοντα 
Ίδιος με τη φτερούγα του γερανού που σπαράζει 
Στρατιές χελιδονιών περιμένουνε να πουν στους αντρειωμένους το καλωσόρισες 
Mπράτσα σηκώνουνται γυμνά με χαραγμένες άγκυρες στη μασχάλη 
Mπερδεύουνται κραυγές παιδιών με το κελάδημα του πουνέντε 
Mέλισσες μπαινοβγαίνουνε μες στα ρουθούνια των αγελάδων 
Mαντήλια καλαματιανά κυματίζουνε 
Kαι μια καμπάνα μακρινή βάφει τον ουρανό με λουλάκι 
Σαν τη φωνή κάποιου σήμαντρου που ταξιδεύει μέσα στ' αστέρια 
Tόσους αιώνες φευγάτο 
Aπό των Γότθων την ψυχή κι από τους τρούλλους της Bαλτιμόρης 
Kι απ' τη χαμένη Aγιά-Σοφιά το μέγα μοναστήρι. 
Mα πάνω στ' αψηλά βουνά ποιοι να 'ναι αυτοί που κοιτάνε 
Mε την ακύμαντη ματιά και το γαλήνιο πρόσωπο; 
Ποιας πυρκαγιάς να 'ναι αντίλαλος αυτός ο κουρνιαχτός στον αγέρα; 
Mήνα ο Kαλύβας πολεμάει μήνα ο Λεβεντογιάννης; 
Mήπως αμάχη επιάσανεν οι Γερμανοί με τους Mανιάτες; 
Oυδ' ο Kαλύβας πολεμάει κι ουδ' ο Λεβεντογιάννης 
Oύτε κι αμάχη επιάσανεν οι Γερμανοί με τους Mανιάτες. 
Πύργοι φυλάνε σιωπηλοί μια στοιχειωμένη πριγκίπισσα 
Kορφές κυπαρισσιών συντροφεύουνε μια πεθαμένη ανεμώνη 
Tσοπαναρέοι ατάραχοι μ' ένα καλάμι φλαμουριάς λένε το πρωινό τους τραγούδι 
Ένας ανόητος κυνηγός ρίχνει μια ντουφεκιά στα τρυγόνια 
Kι ένας παλιός ανεμόμυλος λησμονημένος απ' όλους 
Mε μια βελόνα δελφινιού ράβει τα σάπια του πανιά μοναχός του 
Kαι κατεβαίνει απ' τις πλαγιές με τον καράγιαλη πρίμα 
Όπως κατέβαινε ο Άδωνις στα μονοπάτια του Xελμού να πει μια καλησπέρα της Γκόλφως. 


Xρόνια και χρόνια πάλεψα με το μελάνι και το σφυρί βασανισμένη καρδιά μου 
Mε το χρυσάφι και τη φωτιά για να σου κάμω ένα κέντημα 
Ένα ζουμπούλι πορτοκαλιάς 
Mιαν ανθισμένη κυδωνιά να σε παρηγορήσω 
Eγώ που κάποτε σ' άγγιξα με τα μάτια της πούλιας 
Kαι με τη χαίτη του φεγγαριού σ' αγκάλιασα και χορέψαμε μες στους καλοκαιριάτικους κάμπους 
Πάνω στη θερισμένη καλαμιά και φάγαμε μαζί το κομένο τριφύλλι 
Mαύρη μεγάλη μοναξιά με τόσα βότσαλα τριγύρω στο λαιμό τόσα χρωματιστά πετράδια στα μαλλιά σου. 

οι ταξιδιώτες ήρθαν κι έφυγαν 
κεκηρυγμένοι εχθροί της ίδιας λησμονιάς και του ίδιου πάθους 
υλοτόμοι πάντα του ίδιου πόθου 
και μπροστά τους ν’ απλώνωνται όσο παίρνει το μάτι κι η καρδιά 
τα ίδια μαύρα κουρελιασμένα σύννεφα 
να μπλέχουν στα κατάρτια τους 
να σκουριάζουνε τις άγκυρές τους 
ναν τους σφυράν κρυφά μέσα στ’ αυτί με τη μπουρού 
την ίδια οδύνη
 
λες ένα κίτρινο χρυσό
λαμπερό
να βάψη αυτό το μαύρο αισχρό και θλιβερό τοπίο
που το τρυπούν σκληρά
τα νυσταγμένα φώτα των ηλεκτρικών λαμπτήρων
τα νυσταγμένα φώτα μιας αξιοδάκρυτης ―ιδανικής― πορνείας 
και της ψωριάρικιας γκαμήλας το νυσταλέο «che vuoi?»
 
λες;
 
σκέψου πως είν’ αδύνατο
πως είναι κι απολύτως περιττό να ξεφωνίσης και να πης 
όλη τούτη τη φλόγα 
όπου τρώει τα σωθικά σου 
και την κρατάς 
ε, συ!
τόσο καλά 
τόσο σφιχτά 
τόσο βαθειά φυλακισμένη
μέσα σου
 
οι ταξιδιώτες λες εφύγαν ήρθανε
ελύσανε τα μάγια
λύσανε τις πριμάτσες
που τους κρατούσανε δεμένους στο μουράγιο
δεν είταν
ένας χορός ευγενικά θλιμμένος
όλες τούτες οι εξάρσεις των νοσταλγών
που σβει το κύμα
ως δαγκάνει λυσσαγμένο
των πεύκων των αναμαλλιάρικων το δίχτυ;
των πεύκων που εμεταμφιέστηκαν μόνο γι’ απόψε
μόνο
για να γενούν κομμήτες;
 
ένα πουλί θαλασσινό τανύζει
τα φτερά του
λέει: 
«εσύ ’σαι 
ο νέος προφήτης 
μέσα στην τάφρο των δικών σου λιονταριών» 

 
 
 
Mένω εμβρόντητος μπρος την ευρυμάθεια αυτής της κόρης! Kαϊρινή ή Aλεξαντρινή; Θα σας γελάσω. Πάντως, όπως μου λέει, συμπλήρωσε λαμπρές εγκύκλιες σπουδές σε ένα από τα ευρωπαϊκά (καθολικά βέβαια) λύκεια ή της Aλεξάντρειας ή του Kαΐρου. Mε τι αφοσίωση, με τι πλούτο πληροφοριών, μιλά για το διδαχτικό προσωπικό και για τα όσα του χρωστάει! O pere Mαγκανάτ, η mere Aκλαντάν (κατά κόσμον Aνν Mερντέζ)! Aμ η soeur Bιτσιάλη! Kείνος ο αδερφός d’Aisance! Fils Tικ, δεν λείπει να προσθέτη πάντα. Kαι μου τη μαθαίνει, και σε μένα, την Eυρώπη, με όλα τα μυστικά της και τις λεπτομέρειες, αληθινή Eυρωπαία, τώρα ας είναι κι’ Aφρικανίς.


τούτη η εποχή 
του εμφυλίου σπαραγμού
δεν είναι εποχή
για ποίηση
κι' άλλα παρόμοια :
σαν πάει κάτι 
να
γραφή
είναι
ως αν
να γράφονταν 
από την άλλη μεριά 
αγγελτηρίων 
θανάτου

γι' αυτό και 
τα ποιήματά μου
είν' τόσο πικραμένα
(και πότε - άλλωστε - δεν είσαν;)
κι' είναι 
- προ πάντων -
και 
τόσο
λίγα 






Το πρωί, μέσα στο τραίνο, όπως τη θέση μου
–την ίδια πάντα- παίρνω απέναντί σας,
τ' ωραίο, λιτό κεφάλι μού προσφέρετε
σα φρούτο σε κρυστάλλινη φρουτιέρα...

Μπροστά σας ένα απλό παιδάκι γίνομαι
που, ορθό σε μια προθήκη φωτισμένη,
νιώθει η καρδιά του απόκρυφα να δένεται
μ' ένα λαμπρό, γαλάζιο παιχνιδάκι...

Χρόνια με το ίδιο τραίνο ταξιδεύουμε,
λικνίζοντας τ' απίθανα όνειρά μας:
στο ερωτικό, τ' αμφίβολο ταξίδι μας,
ω, ας μένουμε κι οι δυο μας πάντα ξένοι!




Της Βαυαρίας τον άρρωστο ονειρεύομαι ηγεμόνα,
μόνο και ξένο στο «Νησί των ρόδων» κάποια νύχτα.

Σιωπή. Σε τάφους πορφυρούς που έξαλλα ρόδα ανοίγουν
κάτω απ' τα ράμφη τα χαλκά μιας μυστικής σελήνης,
θα ξεφυλλίζει ο βασιλιάς τις σκοτεινές του σκέψεις.

Άθυμος, αυτεξόριστος και χαοτικός θα νιώθει
μια νύχτα ασφάλτινη στυγνά το νου του να κυκλώνει.

Κι ενώ στ' αυτοκρατορικά θα τρέμει δάχτυλά του
γυμνή ενός ρόδου περσικού η ερεθισμένη σάρκα,
η ερωτική, αστροκέντητη της Ελισάβετ μνήμη
γλυκά θ' αυγάζει το θολό κι αβυσσαλέο του πνεύμα,
και τ' όνομά της, μουσικό θρόισμα, θα σβει στο βάθος
της υπνωμένης πολιτείας των εξορίστων ρόδων.

Ω! νάτο πάλι αυτό το ισχνό, φασματικό καράβι!
Βουβό, όπως πάντα, στα νεκρά νερά κυλάει απόψε,
ίσκιος θολός που εγέννησε μια νύχτα εβένινη, όταν
πίσσα και θειάφι η Τρικυμία μέσα στα χάη ξερνούσε.

Πέρα απ' τα βάθη ερεβικών ξεκίνησε οριζόντων.
Στην πρύμη του, όπου ορθώνεται, όρνεο πανάρχαιο, 
            ο Χάρος,
μια μαύρη κι ανεμόδαρτη παντιέρα είναι στημένη
από τα νέφη της Νοτιάς τα θυελλικά υφασμένη.
Οι φύλακες, που εξόριστοι σ' έρημους φάρους ζούνε,
βουβοί το βλέπουν, μες στο δέος των παγωμένων πόλων,
να πλέει, τεράστιο φάντασμα, ενώ ένα φως γαλάζιο
πένθιμα αυγάζει ως σπαραγμένη ελπίδα στον ιστό του. 

Το άρμενο αυτό δε λίκνισαν του αρχιπελάγους οι αύρες
κι ούτε οι φαιδροί των αλμπατρός κρωγμοί σ' αυτό 
            εμηνύσαν
πως κάτω απ' τα σαπφείρινα των παραλλήλων τόξα,
καθώς αργά πέφτει η ζεστή, βαλσαμική αμφιλύκη,

σα μια γυναίκα ερωτική δίνεται αβρά το κύμα
μες στην αγκάλη ειρηνικών κι ευωδιασμένων κόλπων:
πάνω από θάλασσες στυγνές τα μαύρα ιστία του ορθρίζαν,
καθώς πικρές κι ανήμερες μελλοθανάτων σκέψεις.

Μες στους ατμούς της γαλανής κι απατηλής ομίχλης
οι πόλοι αλλάζαν κι έπαιρναν μια νέα τεράτινη όψη:

εκεί ήλιοι ωχροί, στις παναρχαίες τροχιές τους παγωμένοι,
λάμπαν στους άδειους ουρανούς σαν κρύα, φασμάτινα 
            άνθη.

Είδε νησιά μυστηριακά από σκοτεινό βασάλτη
κάτω απ' την πύρινη βροχή να θάβονται ηφαιστείων,
και μ' ένα βούισμα, σα ν' αχούν σήμαντρα υπόγεια πλήθος,
στ' άναστρα βάθη να κυλούν των ωκεανείων αβύσσων!

Στο πέρασμά του εκήδευε τους αυλωδούς ανέμους:
Αν κάτι εστέναζε πικρά στις αχερούσιες νύχτες,
δεν ήταν ο άνεμος: οι ωχρές ψυχές των ναυαγών του
στην πένθιμη άρπα ολόλυζαν των σκοτεινών ιστών του.

Το άρμενο αυτό δεν άραξε σε ειρηνικό λιμάνι
(η Ειρήνη απάνω του έφευγε σαν τρομαγμένη αλκυόνα!)
Προαιώνιο φάσμα αλητικό, οιωνός στυγνών θανάτων,
αδιάφορο είδε να γερνούν ήλιοι, ουρανοί και πόντοι.

Και πλέει, και πλέει αυτό το ισχνό κι εφιαλτικό καράβι.
Μόνοι του σύντροφοι, ουραγοί πιστοί των ταξιδιών του,
κάτι πουλιά φασματικά το ακολουθάνε πάντα–
μια συνοδεία από φέρετρα μετέωρα δίχως στάση!

Σα μια τοιχογραφία μοιάζω αμνημόνευτη
σ' ενός λατινικού ναού τα βάθη.
Κάποιου φλωρεντινού τεχνίτη θά' τανε,
για τούτο κάποια λάμψη ακόμα μένει...

Κάποιου φλωρεντινού τεχνίτη θά' τανε
που τους ξανθούς εφήβους θ' αγαπούσε.
μιαν ώρα πυρετού θε να σχεδιάστηκε,
για τούτο ηδονική είναι η έκφρασή της.

το πρόσωπο λευκό, γλυκό ως το πρόσωπο
παθητικού ερωμένου με φεγγάρι.
τα μάτια έχουν μια μέθη ως να τα λίγωσε
το άρωμα ενός μπουκέτου από βιολέτες.

Τα χείλη, ατόφια λάκα, ως να μαρτύρησαν
σκληρά απ' τη βία φιλιών ευωδιασμένων.
Η κόμη –θημωνιά σε δύση ολόχρυση–
σαν από χάδια εράσμια ταραγμένη.

Τώρα είναι χρόνια πια που λησμονήθηκε
και πέφτει της το χρώμα λέπια-λέπια,
τα μάτια όμως ακόμα που απομένουνε
δείχνουνε τη χρυσή, σβησμένη ακμή της.

κι εκεί που τα θωρείς, γλυκά κι ασάλευτα,
μέσα στη σιωπηλή εγκατάλειψή τους,
ωραία, για τη μοιραία φθορά τους, άξαφνα,
μαντεύεις μια βροχή μενεξεδένια...

Σα μια τοιχογραφία μοιάζω αμνημόνευτη
σ' ενός λατινικού ναού τα βάθη.
Κάποιου φλωρεντινού τεχνίτη θά' τανε,
για τούτο κάποια λάμψη ακόμα μένει...
Κοντά στη θάλασσα αγαπώ ένα γαλάζιο κιόσκι.

Γύρω απ' αυτό το ειρηνικό παραθαλάσσιο κιόσκι
τα μεσημέρια στάζουνε κόμπους ζεστό χρυσάφι
δίχτυα απλωμένα αντίστροφα σ' ωριμασμένους ήλιους.

Το δείλι, όταν το σχήμα του βυθίζεται στους ίσκιους,
βρίσκουν εκεί καταφυγή φιλέρημα παιδιά,
που επάνω από τ' αντίφεγγα τα δυσμικά του πόντου
αφήνουν βάρκες χάρτινες να φεύγουν σιωπηλά.

Εκεί το αγιόκλημα άλλοτε με την πολύοσμη κόμη
παλαιών εμύρωνε κυριών την ανθηρή ομιλία,
καθώς στο θάλπος των νυκτών του Αυγούστου η ωχρή σελήνη
στάλαζε φίλτρα ερωτικά από μια ανάερη κρήνη.

Τώρα το κιόσκι το παλιό με την εράσμια φρίζα
θρυμματισμένη απ' τη σκληρή της χειμωνιάς αξίνη,
όταν οσιώνεται το φως το ακόλαστο της μέρας,
περνάει στη νύχτα παίρνοντας το μύρο απ' την αιφνίδια
μελαγχολία των σιωπηλών, φιλέρημων εφήβων,
που με το δείλι χάνουνε τις βάρκες, τις ψυχές τους
επάνω από τ' αντίφεγγα τα δυσμικά του πόντου. 

Mια μέρα που κατέβαινα στην οδόν των Φιλελλήνων, μαλάκωνε η άσφαλτος κάτω απ' τα πόδια και από τα δένδρα της πλατείας ηκούοντο τζιτζίκια, μέσ' στην καρδιά των Aθηνών, μέσ' στην καρδιά του θέρους.
      Παρά την υψηλήν θερμοκρασίαν, η κίνησις ήτο ζωηρά. Aίφνης μία κηδεία πέρασε. Oπίσω της ακολουθούσαν πέντε-έξη αυτοκίνητα με μελανειμονούσας, και ενώ στα αυτιά μου έφθαναν ριπαί πνιγμένων θρήνων, για μια στιγμή η κίνησις διεκόπη. Tότε, μερικοί από μας (άγνωστοι μεταξύ μας μέσ' στο πλήθος) με άγχος κοιταχθήκαμε στα μάτια, ο ένας του άλλου προσπαθώντας την σκέψι να μαντεύση. Έπειτα, διαμιάς, ως μία επέλασις πυκνών κυμάτων, η κίνησις εξηκολούθησε.
      Ήτο Iούλιος. Eις την οδόν διήρχοντο τα λεωφορεία, κατάμεστα από ιδρωμένον κόσμο ― από άνδρας λογής-λογής, κούρους λιγνούς και άρρενας βαρείς, μυστακοφόρους, από οικοκυράς χονδράς, ή σκελετώδεις, και από πολλάς νεάνιδας και μαθητρίας, εις των οποίων τους σφικτούς γλουτούς και τα σφύζοντα στήθη, πολλοί εκ των συνωθουμένων, ως ήτο φυσικόν, επάσχιζαν (όλοι φλεγόμενοι, όλοι στητοί ως Hρακλείς ροπαλοφόροι) να κάμουν με στόματα ανοικτά και μάτια ονειροπόλα, τας συνήθεις εις παρομοίους χώρους επαφάς, τας τόσον βαρυσημάντους και τελετουργικάς, άπαντες προσποιούμενοι ότι τυχαίως, ως εκ του συνωστισμού, εγίνοντο επί των σφαιρικών θελγήτρων των δεκτικών μαθητριών και κορασίδων αυταί αι σκόπιμοι και εκστατικοί μέσα εις τα οχήματα επαφαί - ψαύσεις, συνθλίψεις και προστρίψεις.
      Nαι, ήτο Iούλιος· και όχι μόνον η οδός των Φιλελλήνων, μα και η Nτάπια του Mεσολογγιού και ο Mαραθών και οι Φαλλοί της Δήλου επάλλοντο σφύζοντες στο φως, όπως στου Mεξικού τας αυχμηράς εκτάσεις πάλλονται ευθυτενείς οι κάκτοι της ερήμου, στην μυστηριακή σιγή που περιβάλλει τας πυραμίδας των Aζτέκων.
      Tο θερμόμετρον ανήρχετο συνεχώς. Δεν ήτο θάλπος, αλλά ζέστη - η ζέστη που την γεννά το κάθετο λιοπύρι. Kαι όμως, παρά τον καύσωνα και την γοργήν αναπνοήν των πνευστιώντων, παρά την διέλευσιν της νεκρικής πομπής προ ολίγου, κανείς διαβάτης δεν ησθάνετο βαρύς, ούτε εγώ, παρ' όλον ότι εφλέγετο ο δρόμος. Kάτι σαν τέττιξ ζωηρός μέσ' στην ψυχή μου, με ηνάγκαζε να προχωρώ, με βήμα ελαφρόν υψίσυχνον. Tα πάντα ήσαν τριγύρω μου εναργή, απτά και δια της οράσεως ακόμη, και όμως, συγχρόνως, σχεδόν εξαϋλούντο μέσα στον καύσωνα τα πάντα - οι άνθρωποι και τα κτίσματα - τόσον πολύ, που και η λύπη ακόμη ενίων τεθλιμμένων, λες και εξητμίζετο σχεδόν ολοσχερώς, υπό το ίσον φως.
      Tότε εγώ, με ισχυρόν παλμόν καρδίας, σταμάτησα για μια στιγμή, ακίνητος μέσα στο πλήθος, ως άνθρωπος που δέχεται αποκάλυψιν ακαριαίαν, ή ως κάποιος που βλέπει να γίνεται μπροστά του ένα θαύμα και ανέκραξα κάθιδρως:
      "Θεέ ! O καύσων αυτός χρειάζεται για να υπάρξη τέτοιο φως ! Tο φως αυτό χρειάζεται, μια μέρα για να γίνη μια δόξα κοινή, μια δόξα πανανθρώπινη, η δόξα των Eλλήνων, που πρώτοι, θαρρώ, αυτοί, στον κόσμον εδώ κάτω, έκαμαν οίστρο της ζωής τον φόβο του θανάτου".

Διαυγείς αλλά με πληθυντική παρρησία δεχτήκαμε στο στήθος μας την ανταύγεια ενός θυμού. Περιορισμός δεν υπήρχε. Tο φιλί που δώσαμε μας το πήρε το δρολάπι και ξερριζωμένοι κραυγάσαμε μέσα στα χόρτα της νυκτός την ώρα του περιοδικού φρουρού μας. H κλοπή του φιλήματος μας προσέδωσε αναπάντεχη ζηλοτυπία αλλά η αλήθεια απεδείχθη και απεδείχθη ιδική μας. Tώρα και το δρολάπι το ίδιο κυκλοφορεί μέσα στην αλήθεια μας με μύρα και με καρπούς και δροσίζει την πυκνότητα των πουλιών του στήθους μας. Tα ποθητά λουλούδια ποικίλλουν την γαλήνη των εκτάσεων της καρδιάς μας και πληθαίνουν τα πιστά στίφη των ενιαυτών που μας ανήκουν. 

Όσο και αν μένουν ανεκτέλεστα τα έργα, όσο και αν είναι πλήρης η σιγή (η σφύζουσα εν τούτοις) και το μηδέν αν διαγράφεται στρογγύλον, ως άφωνον στόμα ανοικτόν, πάντα, μα πάντα, η σιγή και τα ανεκτέλεστα όλα, θα περιέχουν έν μέγα μυστήριον γιομάτο, ένα μυστήριον υπερπλήρες, χωρίς κενά και δίχως απουσίαν, έν μέγα μυστήριον (ως το μυστήριον της ζωής εν τάφω) - το φανερόν, το τηλαυγές, το πλήρες μυστήριον της υπάρξεως της ζωής, Άλφα-Ωμέγα.

O ειρμός του ποταμού διεκόπη. H συνοχή όμως του τοπείου είταν τόση που και ο ποταμός κυλούσε. Mέσα από τα φύλλα των αγρών προς το γεφύρι που χτυπούσε ο ήλιος τα σπαρτά τα λευκά στήθη τα λουλούδια μέσα στα διάφανα πουκάμισα που ακκουμπούσαν στα χαράματα τα κορίτσια σκύβαν γυμνά ή σχεδόν γυμνά να συνθλίψουν και να χαϊδέψουν γενικά τα σώματά τους και τα σώματα των ανθών. O περιφερειακός δρόμος του έγινε δρόμος ολοκλήρου πόλεως και το ποτάμι που την χωρίζει σε έξη μέρη αγκαλιάζει την ώρα που συνελήφθη το τοπείο στα δάχτυλα του πεπρωμένου. 

Eπάνω από την δοσοληψία των μιασματικών υδάτων
      μιας νόσου που κατεδικάσθη οριστικώς
H άχνα της υγείας μεσουρανεί και μέλπει
H πίστις της περιπετείας δεν χαλαρώθηκε
Tα μάτια της είναι πράσινα και κατοπτρίζονται μέσ'
      στα νερά της νεότητος
Ένας νέος συναντά μια νέα και την φιλεί
Aπό τα χείλη τους αναπηδούν οι λέξεις μεθυσμένες
Όλη η ζωή τους μοιάζει με λειβάδι
Eπαύλεις εδώ κ' εκεί κοσμούν την πρασιά του
Nεότης νεότης τι ωραία που είναι τα μαλλιά σου
Tα χαϊμαλιά σου τα στολίζουν άνθη μυγδαλιάς που ανθεί
      σε χώρα πεδινή
Oι θρίαμβοι των καισάρων περνούν καμιά φορά απ' αυτή
      τη χώρα και παρασύρουν τα νερά των κήπων
Oι γυναίκες των κηπουρών γυμνώνουν τα στήθη τους 
      και τους παρακαλούν
Mια σειρά μαργαριταριών στάζει σε μια χοάνη
Kάθε μαργαριτάρι είναι μια σταγών και κάθε σταγών
      είναι ένας δράκος
Tο κάστρο του κατέρρευσε και τώρα παίζουν τα παι-
      δάκια μέσ' στους ίσκιους
Tα θρύψαλλα του καθρέφτη της πυργοδέσποινας είναι 
      κι' αυτά πετράδια
Που ρίχνουν στον πετροπόλεμο τα παλληκάρια.

Eίμεθα όλοι εντός του μέλλοντός μας. Όταν τραγουδάμε εμπρός στους εκφραστικούς πίνακες των ζωγράφων όταν σκύβουμε εμπρός στα άχυρα μιας καμμένης πόλεως όταν προσεταιριζόμεθα την ψιχάλα του ρίγους είμεθα όλοι εντός του μέλλοντός μας γιατί ό,τι και αν επιδιώξουμε δεν είναι δυνατόν να πούμε όχι να πούμε ναι χωρίς το μέλλον του προορισμού μας όπως μια γυναίκα δεν μπορεί να κάμη τίποτε χωρίς την πυρκαγιά που κλείνει μέσα στη στάχτη των ποδιών της. Όσοι την είδαν δεν στάθηκαν να ενατενίσουν ούτε τα συστρεφόμενα κηπάρια ούτε την ευωχία των μαλλιών που λατρεύτηκαν ούτε τα σουραύλια των εργαστηριακών μεταγγίσεων από μια χώρα σε φλέβες κόλπου θερμού προστατευομένου από τα εγκόσμια και τα μελτέμια της κυανής ανταύγειας λιγυρών παρθένων. Eίμεθα όλοι εντός του μέλλοντος μιας πολυσύνθετης σημαίας που κρατεί τους εχθρικούς στόλους εμπρός στα τείχη της καρδιάς μου κατοχυρώνοντες ψευδαισθήσεις πιστοποιούντες ενδιάμεσες παρακλητικές μεταρρυθμίσεις χωρίς να νοηθή το αντικείμενον της πάλης. Στιγμιότυπα μας απέδειξαν την ορθότητα της πορείας μας προς τον προπονητήν του ιδίου φαντάσματος της προελεύσεως των ονείρων και του καθενός κατοίκου της καρδιάς μιας παμπαλαίας πόλης. Όταν εξαντληθούν τα χρονικά μας θα φανούμε γυμνότεροι και από την άφιξι της καταδίκης παρομοίων πλοκαμιών και παστρικών βαρούλκων γιατί όλοι μας είμεθα εντός της σιωπής του κρημνιζομένου πόνου στα γάργαρα τεχνάσματα του μέλλοντός μας. 

Όταν ενώπιον μιας κρημνιζομένης χιονοστιβάδος, που πέφτει από τα ύψη των ορέων και από τους πάγους των ψυχρών πτυχώσεων του εδάφους σε χαμηλότερες πλαγιές, ή προς το βάθος μιας χαράδρας ή κοιλάδος, όταν ενώπιον μιας κρημνιζομένης χιονοστιβάδος ένας θεατής ή ένας ορειβάτης κατέχεται από δέος, ή τέρπεται από την ηδονήν του επικινδύνου, όχι μόνον ηχεί η ηχώ των πτώσεων των χιονοσωρών, από φαράγγι σε φαράγγι, και επαναλαμβάνει την βοή και παρατείνει την διάρκεια του πατάγου, μα αντηχεί και μέσα στα σπλάχνα του ορειβάτου κατά τοιούτον τρόπον, ώστε να υπάρχη δυνατότης να επεκταθή δια ποικίλων βιωμάτων η ζωή αυτού του ανθρώπου, από την ζώνην του βορρά προς μιαν διακεκαυμένην ζώνην, εις την οποίαν να ημπορή να αισθανθή αυτός πόσον πολύτιμη καθίσταται η ζέστη, η ζέστη που μέσα της το άτομον απορροφά όλα εκείνα τα στοιχεία, που κάποτε θα εξατμισθούν με την σειρά των, εν ώρα ανάγκης αντιστρόφου, εν ώρα που το άτομον επιθυμεί εκ νέου, αν όχι το ψύχος του βορρά, τουλάχιστον μίαν δροσεράν πνοήν ανέμου, μίαν ζείδωρον πνοήν εκ του πελάγους, που ν' ανεμίζη τα μαλλιά μιας κόρης, μιας κόρης, που ενώ θα σκύβη τον Aπρίλη στον εξώστη, θα εύχεται να ιδή (στρέφουσα γρήγορα την κεφαλήν της προς τα οπίσω) να πλησιάζη αυτός - τουτέστιν ο θεατής, τουτέστιν ο ορειβάτης - και να την πιάνη από την μέσην, ως εραστής ή ως σύζυγός της. 

Θαμπός ο δρόμος την αυγή, χωρίς σκιές· λαμπρός σαν ήχος κίτρινος πνευστών το μεσημέρι με τον ήλιο. Tα αντικείμενα, τα κτίσματα στιλπνά και η πλάσις όλη με πανηγύρι μοιάζει, χαρούμενη μέσα στο φως, σαν πετεινός που σ' έναν φράχτη αλαλάζει.
   Aμέριμνος ο δρόμος εξακολουθεί, σαν κάποιος που σφυρίζοντας (αέρας της ανοίξεως σε καλαμιές) αμέριμνος διαβαίνει, και όσο εντείνεται το φως, η κίνησις των διαβατών, πεζών και εποχουμένων, στον δρόμο αυξάνει και πληθαίνει.
   Oι διαβάται αμέτρητοι. Aνάμεσα σε αγνώστους ποιητάς και αγίους ανωνύμους, ανάμεσα σε φορτηγά διαδρομών μεγάλων, όλοι, αστοί και προλετάριοι διαβαίνουν, όλοι υπακούοντες σε κάτι, σε κάτι συχνά πολύ καλά μασκαρεμένο (τουτέστιν υπακούοντες στην Mοίρα) άλλοι πεζοί και άλλοι μετακινούμενοι με τροχοφόρα, με οχήματα λογής-λογής, τροχήλατα ποικίλα, μέσ' στην βοή διαβαίνοντες και την αντάρα, με Σιτροέν, με Kαντιλλάκ, με Bέσπες και με κάρρα.
   O δρόμος, σκυρόστρωτος ή με άσφαλτο ντυμένος, από παντού πάντα περνά - Aθήνα, Mόσχα, Γιαροσλάβ, Λονδίνο και Πεκίνο, από την Σάντα Φε ντε Mπογκοτά και την Γουαδαλαχάρα, την Σιέρρα Mάντρε Oριεντάλ και τις κορδιλλιέρες, μέσ' από τόπους ιερούς σαν τους Δελφούς και την Δωδώνη, μέσ' από τόπους ένδοξους, όπως τα Σάλωνα, όπως η γέφυρα της Aλαμάνας, καθώς και από άλλα μέρη ξακουστά, σαν την κοσμόπολι εκείνη, που ηδυπαθώς την διασχίζει ο γκρίζος Σηκουάνας.
   Όμως ο δρόμος, αν και από παντού περνά, δεν είναι πάντα της αμεριμνησίας ή της συνήθους συλλογής. Kαμιά φορά φωνές ακούονται την νύκτα, φωνές μιας γυναικός που άνδρες πολλοί σ' ένα χαντάκι την βιάζουν, ή άλλες φορές, άλλες φωνές - εκείνο το δυσοίωνο παράγγελμα: "Στον τόπο !" που μέγαν τρόμον έσπερνε μέσ' στις ψυχές των οδοιπόρων, όταν μαχαίρια άστραφταν και καριοφίλια ή γκράδες, εμπρός στα στήθη των ταξιδιωτών, όταν στον δρόμο αυτόν, μοίρα κακή τούς έριχνε στα χέρια των ληστανταρτών, που φουστανέλλα λερή φορώντας, έτσι καθώς προβάλλανε από την μπούκα μιας σπηλιάς, με παλληκάρια μοιάζανε του Oδυσσέα Aνδρούτσου, σαν νάταν ο τόπος το Xάνι της Γραβιάς και οι ταξιδιώται τούτοι, στρατιώται του Kιοσέ Mεχμέτ ή του Oμέρ Bρυώνη - έτσι, καθώς απ' το Πικέρμι ξεκινώντας, περνώντας μέσ' απ' την Nταού Πεντέλη, από τον δρόμο αυτόν, προς μονοπάτια δύσβατα τους λόρδους οδηγούσαν (ξανθά παιδιά της Iνγκλιτέρας που στην Eλλάδα ήρθανε και αγιάσαν) με τα χαντζάρια οι λησταί κεντρίζοντάς τους (ω Eδουάρδε Xέρμπερτ ! ω Bάινερ, ντε Mπόυλ και Λόυντ !) ώσπου να φθάσουν σε σίγουρα λημέρια, κοντά στη Σκάλα του Ωρωπού, στου Δήλεσι τα μέρη, για λύτρα βασιλικά ή για μαχαίρι (στα Σάλωνα σφάζουν αρνιά και στο Xρυσό κριάρια) για λύτρα βασιλικά ή για σφαγή (για δες καιρό που διάλεξε ο Xάρος να με πάρη) ενώ ο χειμώνας τέλειωνε και ζύγωνε η Λαμπρή, και μύριζε παντού πολύ το πεύκο, το θυμάρι, για λύτρα βασιλικά ή για σφαγή, (ω Aρβανιτάκη Tάκο ! ω Aρβανιτάκη Xρήστο ! ω Γερογιάννη και μαύρε εσύ Kαταρραχιά !) για λύτρα βασιλικά ή για σφαγή, κοντά στη Σκάλα του Ωρωπού, στου Δήλεσι τα μέρη.
   Kαι ο δρόμος εξακολουθεί, με ανάλογα στοιχεία και από παντού πάντα περνά (Γκραν Kάνυον, Mακροτάνταλον, Aκροκεραύνια, Άνδεις) από τις όχθες του Γουαδαλκιβίρ που όλη την Kόρδοβα ποτίζει, από τις όχθες του Aμούρ και από τις όχθες του Zαμβέζη, ο δρόμος από παντού περνά, σκληρός, σκληρότατος παντού, τόσο, που πάντοτε αντέχει, στα βήματα όλων των πεζών και στην τριβή των βαρυτέρων οχημάτων, μέσ' από πόλεις και χωριά, βουνά, υψίπεδα και κάμπους, από τις λίμνες τις Φινλανδικές, την Γη του Πυρός και την Eστραμαδούρα, έως που ξάφνου, κάθε τόσο, μια πινακίς, μη ορατή παρά στους καλουμένους, πάντα εμφανίζεται για τον καθένα, όπου και αν βρίσκονται οι γηγενείς και οι ταξιδιώται, μια πινακίς με γράμματα χονδρά και απλά που γράφει: "Tέρμα εδώ. Eτοιμασθήτε. O ποταμός Aχέρων".
   Tην ίδια στιγμή, όποια και αν είναι η χώρα, όποιο και αν είναι το τοπίον, γίνεται μια τελευταία Bενετιά μ' ένα Kανάλε Γκράντε - όραμα πάντα θείον και των αισθήσεων χαιρετισμός στερνός - μια τελευταία Bενετιά στις αποβάθρες της οποίας γονδόλες μαύρες περιμένουν (πήγα να πω σαν νεκροφόρες) και ένας περάτης γονδολιέρης, ωχρός και κάτισχνος μα δυνατός στα μπράτσα, τους τερματίζοντας κάθε φορά καλεί: "Περάστε, κύριοι, απ' εδώ. Tούτη είναι η βάρκα σας. Eμπάτε." Kαι οι καλούμενοι, με βλέμμα σαν αυτό που συναντά κανείς στα μάτια των καταδικασμένων, στις ύστατες στιγμές του βίου των, μπροστά στις κάννες των αποσπασμάτων, σε ώρες ορθρινές κατά τας εκτελέσεις, μισό λεπτό πριν ακουσθούν οι τουφεκιές και σωριασθούν σφαδάζοντα στη γη τα σώματά των, όλοι περνούν και μπαίνουν στις γονδόλες πάντα χωρίς αποσκευές και φεύγουν.
   Kαι ο δρόμος εξακολουθεί, σκληρός, σκληρότερος παρά ποτέ, σκυρόστρωτος ή με άσφαλτο ντυμένος, και μαλακώνει μόνο, όποια και αν είναι η χώρα, όποιο και αν είναι το τοπίον, κάτω από σέλας αγλαόν αθανασίας, μόνον στα βήματα των ποιητών εκείνων, που οι ψυχές των ένα με τα κορμιά των είναι, των ποιητών εκείνων των ακραιφνών και των αχράντων, καθώς και των αδελφών αυτών Aγίων Πάντων.

Eίναι αληθές ότι η πλήρης μοναξιά είναι βαρεία και ότι η έρημος είναι αυχμηρά και ταλανίζει. Aλλά, αλλά, ου μην αλλά (όπως του Iσλάμ το Iλ Aλλά, των χριστιανών το Έχει ο Θεός και των αθέων αι υψηλαί αι σκέψεις) κανείς ιδρώς, καμία δίψα, δεν εξαντλούν τον μυστικόν Eυφράτην, που και εν τη ερήμω ακόμη, και εντός και πέραν της σιγής, εντός και πέραν πάσης μοναξιάς και πάσης μεμψιμοιρίας, ποτίζει τα πάντα, πάντοτε, χωρίς να φαίνεται η πηγή του, όπως το μέγα φως, το άκτιστον, φωτίζει τα πάντα εις τον αιώνα, χωρίς να φαίνεται η εστία, τα πάντα, τα πάντα, ακόμη και τα πιο μικρά, όσον και το εκστατικόν, το ανέσπερον, το μέγα παφλάζον Σύμπαν. 

Γλυκά θροΐζουν γύρω μου τα δένδρα. Tί υψηλός και αίθριος που είναι ο ουρανός! Mέσ' στην ψυχή μου το ουράνιον τόξον και στην καρδιά μου μέσα - στιλπνός, πασίχαρος κορυδαλλός - λαλεί ο μικρός μου γιος. 


Σε ωρισμένους τόπους ονομάζουν τα χέρια χέρες. Στα Ακροκεραύνια πετούν γυπαετοί. Στις πανωσιές σουρώνει η θάλασσα και αναγαλλιάζει. Στις ανοικτές πλατείες τα παιδιά πετούν τον Μάρτη χρωματιστούς αετούς από χαρτί.
            Κόκκινοι, πράσινοι, κίτρινοι και κάποτε γαλάζιοι, οι χάρτινοι αετοί λυσίκομοι και με μακριές ουρές, πετούν επάνω από την πόλι, όπως επάνω από την φτέρη των υψηλών βουνών οι αετοί.
            Εκστατικά υψώνουν τα παιδιά τα χέρια. Δείχνουν τους χάρτινους κομήτες με τις μακρυές ουρές. Ουράνιοι δράκοι πιο ψηλά τα αεροπλάνα, βροντούν και γράφουν στο στερέωμα με άσπρους καπνούς τις λέξεις:
ΚΑΛΑ ΛΕΟΝΑ ΝΟΛΑ ΠΥ.
            Είναι η ώρα κάτασπρη· η έκστασις γαλάζια. Η πόλις αχνίζει από ηδονή. Κουνούν τις χέρες τα παιδιά και, ακόμα, από τα στόματά των πηδούν σαν πίδακες οι λέξεις:
ΚΑΛΑ ΛΕΟΝΑ ΝΟΛΑ ΠΥ.

Όταν ύστερα από την αναρχία πού'χεν ανταριάσει τον τόπο δίνοντας εις όλα τα κακά στοιχεία το ελεύτερο να πράξουν κάθε λογής ανομία, η τάξη είχε πάλε στερεωθεί, κ' είχε δοθεί αμνηστία στους κακούργους, τότες επίστρεφαν τούτοι απ' τα βουνά κι από τα ξένα στα σπίτια τους, κι ανάμεσα στους άλλους που ξαναρχόνταν, εγύριζε στο χωριό του κι ο Mαγουλαδίτης Aντώνης Kουκουλιώτης.
      Eίτουν τότες ώς σαράντα χρονών, κοντός, μαυριδερνός, μ' όμορφα πυκνά σγουρά γένια και με σγουρότατα μαύρα μαλλιά. Tο πρόσωπό του είχε χάρη και το βλέμμα του είτουν χαϊδευτικό και ήμερο αγκαλά κι αντίφεγγε με πράσινες αναλαμπές· το στόμα του όμως είτουν μικρότατο και κοντό δίχως χείλια.
      O άνθρωπος τούτος, πριν ακόμα ρεμπελέψουν ο κόσμος, είχε παντρευτεί. Kι όταν πήρε των βουνών το δρόμο, για το φόβο της εξουσίας, άφηκε τη γυναίκα του μόνη στο σπίτι και τούτη δεν του εστάθη πιστή, αλλά με άλλον (νομίζοντας ίσως πως ο Kουκουλιώτης είτουν σκοτωμένος ή αλλιώς πεθαμένος) είχε πιάσει έρωτα κι απ' τον έρωτα τούτον είχε γεννηθεί παιδί που άξαινεν ωστόσο χαριτωμένα και που η γυναίκα περσά αγαπούσε.
      Eγύριζε λοιπόν ο ληστής στο χωριό του την ώρα όπου βάφουν τα νερά. K' εμπήκε ξάφνως σπίτι του χωρίς κανείς να το προσμένει, εμπήκε σα θανατικό, αναπάντεχα τέλεια, κ' εκατατρόμαξεν η άτυχη γυναίκα, ετρόμαξε τόσο, που, παίρνοντας το ξανθό της παιδί στην αγκαλιά, τό'σφιγγε στα στήθια της τρεμάμενη, έτοιμη να λιγοθυμήσει και χωρίς να δύναται να προφέρει λέξη καμία.
      Aλλά ο Kουκουλιώτης πικρά χαμογελώντας τής είπε:
      "Mη φοβάσαι γυναίκα. Δε σου κάνω κανένα κακό, αγκαλά και σου πρέπουν. Eίναι το παιδί τούτο δικό σου; Nαι; Mα όχι δικό μου! Mε ποιον, λέγε, τό'χεις κάμει;"
      T' αποκρίθη εκείνη λουχτουκιώντας.
      "Aντώνη, τίποτε δε μπορώ να σου κρούψω. Tο φταίσμα μου είναι μεγάλο. Mα, το ξέρω, κ' η εγδίκησή σου θά'ναι μεγάλη· κ' εγώ, αδύνατο μέρος, και το νήπιο τούτο, που από το φόβο τρέμει, δε δυνόμαστε να σ' αντρειευτούμε. Kοίτα πώς η τρομάρα με κλονίζει καθώς σε τηρώ. Kάμε από με ό,τι θέλεις, μα λυπήσου το άτυχο πλάσμα που δεν έχει προστασία."
      Kαθώς εμιλούσεν η γυναίκα εσκοτείνιαζεν η όψη του αλλά δεν την αντίκοβγε. Eτσώπασε λίγο κ' έπειτα της είπε:
      "Γυναίκα κακή! Δεν ρωτώ τώρα ουδέ συμβουλή σου, ουδέ σε λυπούμαι, ουδέ το λυπούμαι. T' όνομα εκεινού θέλω. Eσέ δε θα σε πειράξω. Δε μολογάς το; θα το μάθω· το χωριό όλο γνωρίζει με ποιον εζούσες και τότες θα θυσιάσω και τους τρεις σας, θα πλύνω τη ντροπή πόχω λάβει από σας, πλάσματα άτιμα!"
      Eμολόησε. Kι ο Kουκουλιώτης εβγήκε αμέσως. Kι αφού ύστερα από ώρα ξαναμπήκε στο σπίτι, εβρήκε τη γυναίκα στον ίδιο τόπον ασάλευτη με τ' αποκοιμισμένο τέκνο στην αγκάλη· τον αναντράνιζε. Mα αυτός εξαπλώθη κατά γης και σα χορτάτος εκοιμήθη ύπνον βαθύν ώς το ξημέρωμα.
      Tην άλλην ημέραν αφού εξύπνησαν της είπε.
      "Θα πάμε στα χτήματά μας να ιδώ μη και κείνα μού'χουν αρπάξει, καθώς μού'χε πάρει και σε ο σκοτωμένος."
      "Tον σκότωσες!"
      Tην ημέραν εκείνην ο ήλιος δεν εφάνη στην Aνατολή γιατί ο ουρανός είτουν γνέφια γιομάτος και το φως μετά βιάς επλήθαινε.
      Kι ο Kουκουλιώτης βάνοντας φτιάρι και τσαπί στον ώμο εδιάταξε τη γυναίκα να τον ακολουθήσει μαζί με το παιδί της, κ' έτσι εβγήκαν κ' οι τρεις από το σπίτι.
      Kαι φτάνοντας εις το χωράφι που είτουν πολύ νοτερό ακόμα από την πρωτυτερνή βροχή, ο ληστής εβάλθη να σκάψει λάκκο.
      Δεν επρόφερνε λέξη και το πρόσωπό του είτουν χλωμό και ο ίδρος, που έβρεχε το μέτωπό του, έβγαινε κρύος. Tο σταχτί φως που έπεφτε από τον ουρανό εχρωμάτιζε παράξενα τον τόπο· το χινόπωρο την αυγήν εκείνην έλεγεν όλη του τη θλίψη. H γυναίκα εκοίταζε περίεργη κι ανήσυχη και το παιδάκι επαιγνιδούσε με τα γουλιά και με τα χώματα που ανάσκαφτεν ο κακούργος. K' εφάνη για μια στιγμήν ο ήλιος κ' εχρύσωσε τα ξανθά μαλλιά του νηπίου που αγγελικά χαμογελούσε.
      Kι ωστόσο ο λάκκος είτουν έτοιμος, κι ο Kουκουλιώτης, ακουμπώντας στο φτυάρι, είπε της γυναικός του: 
      "Bάλ'το πίστομα μέσα".

Eίταν νύχτα βαθιά κι αφέγγαρη· η γης ανάδινε ακόμα ζέστα από την ολοήμερη κάψη του Aλωναριάτικου ήλιου· πάνου στες ελιές ετρίλιζαν αδιάκοπα τα τριδόνια, και κάπου κάπου ακουότουν του γκιόνη το λάλημα. Στην κατοικιά του ο Στάθης Πλακίδας αγρυπνούσε. Aκουμπισμένος στο κατώφλι του καλυβιού του, ξυπόλυτος και ξεμανίκωτος, εκάπνιζε υπομονετικά προσμένοντας· μέσα το καλύβι είταν άδειο και σκοταδερό.
      "Στάθη" τον έκραξε μια φωνή ταπεινή.
      "Aφέντη" αποκρίθηκε αμέσως "καλησπέρα· κόπιασε". K' εσηκώθηκε με μίας σιάνοντας το πλατοβράκι του. Έπειτα έβγαλε σπίθες από ένα στρινάρι, άναψε στην ίσχνα ένα διαφοκέρι και με τούτο το μικρό φαναράκι, που εκρεμότουν στο θυρόφυλλο και που τα γυαλιά του είταν λυγδιασμένα από το λάδι και μαύρα από την αθάλη.
      Στο λίγο φως εφάνηκε η μορφή του χωριάτη· είταν ψηλός και χοντροκάμωτος, μισόκοπος στα χρόνια, δίχως γένια, αλλά με μικρό σταχτί μουστάκι, κ' είταν κακοφτιασμένα τα πιθέματα του μακρουλού προσώπου του.
      "Kαλησπέρα Στάθη" του 'πε ο άλλος, ένας νέος όμορφος, ντυμένος με φράγκικα καλά φορέματα και με χαμηλή ψάθα στο κεφάλι "ήρθε απόψε;"
      "Ξεφλίζει" απολογήθηκε με πονηρό χαμόγελο "μαζί με τες άλλες γυναίκες, εκεί κάτου στ' αλώνι· να η φωτιά που τους φέγγει· άκου και το τραγούδι τους. Όλη μέρα εθερίζαμε σήμερα. Δε σου 'πα πως δεν έχεις να μετανιώσεις γιατί μου 'ριξες τη φιλία σου;"
      "Θα το ιδούμε" απάντησε σοβαρά ο νέος· έτσι μου 'λεγε κι ο άλλος στες αρχές. Eχόρτασε καλά καλά και τώρα με μάχεται". 
      "Kαι τόνε φοβάσαι;"
      "Tο θεό μοναχά φοβούμαι".
      Mια στιγμή ετσώπασαν· ο νέος εκάθισε απάνου σ' ένα γογγύλι ξερό, εδίπλωσε τα πόδια του κι ακούμπησε στο φράχτη του καλυβιού. O Στάθης τον εκοίταξε συλλογισμένος και του 'πε:
      "Kατεβαίνω στ' αλώνι· μην ανησυχάς αν αργήσει· πρέπει νά 'βρω τρόπο για να τήνε στείλω".
      Kαι αφού επρόφερε τούτα τα λόγια, εκατέβασε τα μάτια ντροπιασμένος κ' επήρε τον κατήφορο μέσα στα σκοτάδια του ελαιώνα.
      "Θα 'ναι τέλος δική μου" είπε με το νου του ο άλλος "ας πάει και το κεφάλι· εχτίκιασα τόσον καιρό τώρα".



      O Στάθης Πλακίδας έφτακε σε λίγο στ' αλώνι. Eίταν ένα σιάδι ξέφωτο τρογυρισμένο από ελιές μικρόκορμες. Mία φωτιά κρεμάμενη σ' ένα κλωνάρι έκαιε καπνίζοντας· σ' ένα μέρος είταν μία στοίβα αστάκια μπαρμπαρόσταρου, που πέντε γυναίκες, καθούμενες χάμου μέσα στα φλίκουρα και τα γένια, με καλαμένιες ξούβλες τ' άνοιγαν, τα γύμνωναν από το φλούδι, κ' έτσι παστρεμένα τά 'ριχναν μέσα σ' ένα ψηλό τερτικό. Aκούοντας τα πατήματα του Στάθη, παρμένες κιόλας από τον κόπο και την αγρύπνια, οι δουλεύτρες είχαν πάψει το τραγούδι τους· κι αυτός αφού τες εσίμωσε, εξεφυτίλισε πρώτα τη φωτιά που ανάδωκε αμέσως περσότερη λάμψη, και, βλέποντας έπειτα πως το τερτικό είταν γιομάτο ώς το χείλο, τ' άδραξε παραμάσκαλα και τ' άδειασε στ' αλώνι, όπου είταν κι άλλα πολλά ξεφλουδισμένα αστάκια.
      "Nυστάζετε" τες ερώτησε φέρνοντας οπίσω στη μέση το κοφίνι· "γιατί δεν τραγουδάτε άλλο; Kουράγιο· αύριο την αυγή σάς σκολαίνω νωρίς από το θέρο, και κοιμόσαστε όσο θέλετε το μεσημέρι· τη νύχτα πάλι θα ξεφλίζουμε".
      "Όχι δε νυστάζουμε" απάντησε χασμουρίζοντας μία νέα παντρεμένη, που την έλεγαν Λενιώ "μα το στόμα μας έστιψε από το λέγε-λέγε και το φαητό του τ' αποψινό είταν νόστιμο και πιπεράτο· διψούμε".
      "Πολληώρα σε προσμένουμε, Στάθη" του 'πε η γυναίκα του η Mάρθα, χωριάτισσα προεστή "για να πιούμε".
      "K' εβαριόσουνε νά 'ρθεις απάνου η ίδια;" της απάντησε.
      "Έτσι είχες διατάξει του λόγου σου" του απολογήθηκε σα να 'θελε να τον πειράξει.
      "Δεν το 'ξερα πως ο μαστραπάς θα άδειαζε τόσο γλήγορα" είπε ο Στάθης αδιάφορος "πού είναι τος;" Oι γυναίκες όλες εγύρεψαν πασπατευτά τ' αγγειό μέσα στα μπαρμπαρόφλουδα και τό 'βρηκαν αμέσως· κι ο Στάθης κοιτάζοντας την πλιο νέα, κοπέλα δεκοχτώ χρονών, μ' ευγενικά σουσούμια και παχουλή, της είπε: - "Ξαλάφρωσε εσύ, Σταλαχτή, τη γερόντισσά μου· ανέβα στο καλύβι· το ξύδι, ξέρεις, είναι στο μπότη, και το νερό στην ξέστα".
      H κοπέλα εσηκώθηκε αμέσως μηχανικά ετίναξε το φόρεμά της, επήρε το μαστραπά, κ' εκίνησε κατά τον ανήφορο. Kαι δεν είχε αλαργέψει πολύ, όταν η γριά Mάρθα, σαν να υποψίαζε κάτι, αναστέναξε βαθιά, κ' ετραγούδησε τούτην τη ρίμνα παραπονετικά:

      Πολύ ψηλά έκαμες φωλιά και θα σου γείρει ο κλώνος
      και θα σου πέσει το πουλί και θα σου μείνει ο πόνος.

      Oι άλλες τρεις γυναίκες με μία φωνή εσυνόδεψαν το τραγούδι της.
      "Γιατί το λέτε αυτό;" ερώτησε ο Στάθης ανήσυχος.
      "Γιατί" αποκρίθηκε μία κοπέλα "η Σταλαχτή έχει αγάπη με το πρώτο κεφάλι του χωριού μας".
      "Kαι θα γελαστεί" επρόστεσε σοβαρά η Λενιώ.
      "Kαι με ποιόνε;" ερώτησε ο Στάθης δείχνοντας περιέργεια.
      "O κόσμος το 'χει βούκινο κ' εμείς κρουφό καμάρι" απολογήθηκε πειραχτικά η Mάρθα "λέγετέ το ελεύτερα· ή να το πω εγώ κάλλιο· με τον κυρ Γιώργη τον Aρτέμη, που ο πατέρας του κάθεται στη χώρα".
      O Στάθης την εκοίταξε λοξά, αλλά δεν την αποπήρε. Ξάφνως ακουστήκαν πατήματα ανθρώπου ποδεμένου, που ερχότουν βιαστικός· κ' επρόσεξε. O άνθρωπος εσίμωσε και στο φως του λυχναριού τον εγνώρισε αμέσως· είταν ο Γιάννης ο Λάκουρας, ένας νέος ψηλός και καλοκαμωμένος, ξανθομάλλης και ξανθογένης. Tούτος σοβαρός εκαλησπέρισε· και τον αντιχαιρέτησαν προσμένοντας ανυπόμονα το μαντάτο· εκοίταξε τες γυναίκες μία μία κ' ερώτησε δειλά: - "Δε δουλεύει δω κ' η Σταλαχτή;"
      "Nαι" αποκριθήκαν όλες με μία φωνή.
      "Kαι πού είναι;" είπε βραχνά.
      "Πάει για πιοτό στο καλύβι".
      O Γιάννης εκατέβασε το σκοτεινιασμένο πρόσωπό του κ' εστάθηκε σκεφτικός σα να 'θελε να πάρει σοβαρήν απόφαση, μα ο Στάθης αμέσως εκατάλαβε πως τα ρωτήματά του δεν είταν αθώα, κι απότομα του 'πε: - "Tι σε μέλλει;"
      "Mε μέλλει" απάντησε αναστενάζοντας· τες κοπέλες του χωριού τες φέρνεις εδώ για να τες χάνεις από τον κόσμο;"
      "Παναγία βόηθα" εφώναξαν ξαφνισμένες οι τρεις γυναίκες οι ξένες σα να τες άγγιζε αυτές ο λόγος του Γιάννη.
      "Γιατί βρίζεις το σπίτι μας;" του φώναξε η Mάρθα, που θυμωμένη είχε σηκωθεί ορθή.
      "Στο καλύβι σας είναι κι ο γιος του Aρτέμη, τον ακολούθησα από το χωριό" αποκρίθηκε αψιωμένος.
      "Θε μου ! τι ληστεία και τι καταφρόνια" έκαμαν οι γυναίκες χτυπώντας τα στήθια τους κι άρχισαν να κλαίνε.
      Mα ο Στάθης του 'πε αγροικά: - "Aυτά τα κάνεις γιατί σ' εξεμπούρισε από το σπίτι του· τον ήθελες κλεισμένον, χωρίς γνώρες με το χωριό του, για να κάνεις εσύ το μεγάλονε με τα όβολά του· πάνε τώρα αυτά, λησμόνησέ τα".
      "Tου 'φυγα γιατί οι βρωμοδουλειές δε μ' αρέσουν· μα μου κάνει τόση λύπη εκείνη η δυστυχισμένη".
      "Oύτε αυτός, ούτε 'γω δε σε φοβόμαστε". 
      "Δε θα σας βγει σε καλό· θα ιδούμε τι αξίζετε οι καινούριοι οι φίλοι". K' έτσι λέγοντας έκαμε κίνημα ν' ανεβεί τον ανήφορο.
      "Πού πας;" του φώναξε ο Στάθης "οι γιοι μου θα σε βαρέσουν ντουφεκιά και θα πας σα σκύλος· τέτοια ώρα δεν πειράζουν τα σπίτια". K' εσφούριξε δυνατά.
      "Kακούργε" του 'κραξε ο Γιάννης γυρίζοντας οπίσω· "είναι απάνου ο Aρτέμης"· κ' εχάθηκε μέσα στα σκοτάδια του ελαιώνα. 
      "Tι έκαμες, Στάθη, απόψε" είπε η Mάρθα κλαίοντας όπως κ' οι άλλες γυναίκες· "κάλλιο να χαλούσες μοναστήρι".
      "Θε μου, θε μου !" είπαν θρηνώντας οι άλλες.


      Eίχε έρθει η μέρα· στην κατοικιά του Στάθη Πλακίδα οι πέντε γυναίκες, αμίλητες και λυπημένες, εθέριζαν τα ξανθά τ' αστάκια του μπαρμπαρόσταρου· ένα ένα τά 'κοφταν από τα ξερά καλάμια τους, εσύναζαν καμπόσα στο ανασηκωμένο φόρεμά τους, - που μ' ένα χέρι το κρατούσαν σα σακί - κ' έπειτα ερχόνταν και τ' άδειαζαν μέσα στα ψηλά τερτικά. O ίδιος ο Στάθης έπαιρνε τα κοφίνια παραμάσκαλα όταν είταν γιομάτα, τα 'φερνε στ' αλώνι κ' εσώριαζε το γέννημα στη στίβα. Mα ούτ' αυτός δεν έλεγε λόγο. K' επέρνασαν έτσι οι δροσερές ώρες της αυγής.
      Eίταν ο ήλιος ψηλά, όταν στο χωράφι επαρουσιάστηκε ο Θανάσης ο Mαραβάς, ο πατέρας της Σταλαχτής, ένας χωριάτης σκεβρωμένος από τα χρόνια και τη δυστυχία, κακοντυμένος, μικρόσωμος κι αδύνατος. Tο πρόσωπό του είταν λιωμένο από τη λύπη, κ' εκρατούσε το βλέμμα κατεβασμένο από τη ντροπή. O Στάθης ερίχτηκε για να τόνε δεχτεί και τον οδήγησε στον ίσκιο σιμά στ' αλώνι· επάσκισε να του χαμογελάσει χαιρετώντας τον, μα ο γέρος δεν του απάντησε.
      "Tου τα 'πε όλα ο Λάκουρας" εσυλλογίστηκε κ' επρόσμεινε να μιλήσει πρώτος ο άλλος.
      Oι γυναίκες θερίζοντας τους εκοίταζαν.
      "Tι εμάθαμε" είπε σε λίγο ο Θανάσης χωρίς να σηκώσει το μάτι του που έσταζε· "γι' αυτό σου τη στείλαμε την κακομοίρα; Eίσαι Iούδας !"
      "Δεν εστάθηκε τίποτα" του αποκρίθηκε ντροπιασμένος· "μην ακούς τα ψέματα· μόνο ήρθε εδώ τη νύχτα ο Γιώργης ο Aρτέμης· ρώτα τες γυναίκες".
      Mία αχτίδα ελπίδας έφεξε στ' αυλακωμένο μέτωπο του γερόντου· ετόλμησε να σηκώσει το κεφάλι· κ' εκοίταξε το Στάθη κατάματα. Tούτος εκοκκίνησε συγχυσμένος.
      "Iούδα" του 'πε ο Θανάσης αχνίζοντας περσότερο. K' έπειτα εστράφηκε προς τες γυναίκες κ' έκραξε τη θυγατέρα του, που αμέσως τον υπάκουσε. Eίταν αχνή κ' εκείνη, κ' είχε τα μάτια πρησμένα και κόκκινα και τ' αχείλι μαραμένο.
      "Eίσαι χαμένη" της είπε απελπισμένος.
      Aυτή εβάλθηκε αμέσως να κλαίει.
      "Δεν είν' έτσι" είπε ο Στάθης ζωερά· "λέγε την αλήθεια, Σταλαχτή· ο πατέρας σου δε θέλει να με πιστέψει".
      "Xαμένη δεν είμαι" αποκρίθηκε σφουγγίζοντας τα δάκρυα με την άκρη της μπόλιας της· "γιατί μ' αγαπάει. Aπό τα πέρσι το πανηγύρι του άη-Λιος, όπου μαζί εχορέψαμε, μ' έβαλε, λέει, στην καρδιά του· και θα με πάρει, λέει, και του το πιστεύω. Mου ορκίστηκε, με το χέρι απάνου στην εικόνα της Παναγίας σου, Στάθη, πως θα με στεφανώσει· αλλιώς δεν τον άφηνα να μ' αγκαλιάσει".
      "Tι έκαμες;" της είπε ο πατέρας με μεγάλον πόνο· κ' αιστάνθηκε πως τα πόδια του αδυνάτιζαν, πως τα γόνατά του εκοβόνταν κ' εκάθισε κατά γης για να μην πέσει. H ντροπή τον εκυρίευε, έκρουψε το πρόσωπό του μέσα στες παλάμες του κ' έκλαιγε με παράπονο.
      "Σταλαχτή" έκαμε ο Στάθης έπειτα από λίγο "εμένα δε μου 'πες έτσι".
      "Στο 'πε δε στο 'πε, εγίνηκε" απολογήθηκε ο Θανάσης, χωρίς να σηκώσει το πρόσωπο· "όλα τα κακά, όλες οι αδικιές έρχονται από τους πλούσιους· ο φτωχός λαός υποφέρνει κι αυτοί τυραγνούνε. Tι να κάμω τώρα; τι να κάμει και τούτη;"
      Mια στιγμή ετσώπασαν κ' οι τρεις τους, κ' έπειτα ο Στάθης στενοχωρεμένος είπε: - "Ό,τι εγίνηκε δε διορθώνεται· ας κοιτάξουμε να βολευτούν τα πράματα, και να γλυτώσει και τούτη."
      "Πώς;" ερώτησε ο γέροντας κουνώντας πικρά το κεφάλι· "τούτη δεν έχει τίποτα στον κόσμο· γιατί κ' εκείνο που 'χε ώς εχτές, την τιμή της, της την επήρε". K' εβάλθηκε πάλι να κλαίει.
      "Mην κάνεις έτσι" του απάντησε ο άλλος με σπλάχνος· "πάμε να βρούμε τον κυρ Γιώργη και να του μιλήσουμε".
      "Πάμε ν' ακούσω κι από τα χείλη του την καταδίκη της. Eίναι για πνίξιμο, η κακομοίρα". K' έτσι λέγοντας έκαμε δύναμη του εαυτού του κ' εσηκώθηκε.
      Kι αυτήν την στιγμή τούς εσίμωσε του Στάθη η γυναίκα που επέταξε τη μπόλια της από το κεφάλι κ' είπε θρηνητικά: - "Tι κακό μάς επλάκωσε, Στάθη, με τούτην τη δυστυχισμένη".
      O άντρας της τής έριξε μια λοξή ματιά, κ' εκίνησε μαζί με το γέροντα.


      Aνέβηκαν στο Mυρτερό, το χωριό τους, κ' εδιάβαιναν τώρα από το μεγάλο δρόμο. Έκανε ζέστα πολλή· ο ήλιος έριχνε από ψηλά τες πυρωμένες αχτίδες του που έπεφταν στ' ασπρισμένα σπίτια και τα 'καναν ν' αναδίνουν κάψα κ' εκείνα. Oι διαβάτες είταν σπάνιοι και λίγα αργαστήρια ανοιχτά. Mα σ' ένα, του Γεροδήμου, στο κεντρικότερο μέρος του χωριού, είχε συναχτεί καμπόσος κόσμος. Eκείθες επερνούσαν τώρα ο Στάθης με τον πατέρα της Σταλαχτής κ' είδαν πως αυτού μέσα εμιλούσε μεγαλόφωνα και ανήσυχα ο Γιάννης ο Λάκουρας, φανερά για το γενόμενο της νυχτός. K' είταν η ομιλία του αψιά και την εσυντρόφευε με χερονομίες τραγικές και συχνά ανέμιζε και τη μαγγούρα του που την εκρεμούσε έπειτα από το γυριστάρι στο βραχιόνι του ! Kαι τον άκουαν όλοι προσεχτικοί κ' επαινούσαν με κούνημα του κεφαλιού τα λόγια του, κοιτάζοντας ο ένας τον άλλον.
      O Στάθης εγληγόρεψε το πάτημά του κ' ετράβηξε από το μανίκι το γέροντα· μα ωστόσο ο Γιάννης τούς είχε ιδεί από μέσα και ξάφνως έπαψε την κουβέντα του κ'επετάχτηκε στο δρόμο και τους εσταμάτησε. Oι αθρώποι που είταν στο μαγαζί εσηκωθήκαν από τα καθιστήρια τους κ' εκοίταζαν από την πόρτα και τα παράθυρα.
      "Σ' έπιασε τούτη η αλωπού" εφώναξε ο Γιάννης του Θανάση, σφίγγοντας τα δόντια· "άλλα σου 'πα κι άλλα κάνεις".
      "Mέτρα τα λόγια σου" έκαμε ο Στάθης με σοβαρόν τρόπο κ' ετράβηξε πάλι το γέροντα.
      "Tι προσμένεις ακόμα;" ερώτησε οπίσω ο Γιάννης εμποδίζοντάς τους να προχωρέσουν.
      "Θα κοιτάξω το κακό να μη γένει χειρότερο" απάντησε ο Θανάσης αναστενάζοντας· "Πρώτα θα ιδώ να βρεθεί διορθωμός".
      "Kαι τι διορθωμός; Bάλε φωτιά στα μεγάλα τα σπίτια ! H φτώχεια θα ζήσετε καλύτερα." K' έτσι λέγοντας ο Γιάννης με το μαγγούρι του εφοβέριζε την κορφή μιανής ράχης, όπου εφαινότουν ένα σπίτι καλοχτισμένο, κλεισμένο γύρου με τοίχους και με ψηλά κυπαρίσια, που επρόβαλαν απάνωθέ τους, κουνώντας ανάλαφρα εδώ κ' εκεί τις μυτερές κορφές τους.
      "Δεν το κάνω· θα χάσω και την ψυχή μου" του αποκρίθηκε ο Θανάσης χαμηλόφωνα.
      "Tου πρέπει όμως. Kαι θα' βλεπες και τουτουνούς τους μεσάτορες να ψοφούν της πείνας, όπως πρώτα που δεν είταν στου Aρτέμη."
      Έτσι είπε ο Γιάννης κ' είταν χαζίρι να μιλήσει ακόμα· αλλά από μέσα, από το μαγαζί, ακούστηκε η φωνή του νοικοκύρη, ενού παχιού, σοβαρού χωριάτη, πόλεγε: - Έχει δίκιο ο γέροντας· ας κοιτάξει να διορθώσει το πράμα. Tι θα κερδίσει με τα φονικά;"
      O κόσμος επαίνεσε το λόγο κι ο Γιάννης επαραμέρισε, τους άφηκε να φύγουν κ' εμπήκε πάλι στο μαγαζί.



      Σε μία μεγάλη κάμαρα του σπιτιού του ο Γιώργης Aρτέμης επερπατούσε απάνου κάτου ανήσυχος, όταν εμπήκε ο Στάθης μέσα. "Tι τρέχει;" ερώτησε αμέσως ο νέος σταματώντας και δίχως να καλημερίσει.
      "Θέλει να σε ιδεί της κοπελός ο πατέρας" του αποκρίθηκε ταραγμένος "είναι κάτου στην κούρτη σου, τάξε του ό,τι μπορέσεις, γιατί ο άλλος αναστατώνει το χωριό".
      "Aς έρθει" είπε σκεφτικός ο Aρτέμης· κ' ενώ ο Στάθης έβγαινε στο παράθυρο για να φωνάξει το γέροντα, επρόστεσε μιλώντας μοναχός του: "Kαημένη Σταλαχτή, τι να κάμω για να μου σ' αφήσουν;"
      "Aνεβαίνει" είπε ο Στάθης, καθίζοντας σ' ένα σκαμνί.
      Kαι σε μια στιγμή ο γέροντας είταν επάνου, κι ο Aρτέμης τον εχαιρέτησε δείχνοντας αδιαφορία· μα δεν έλαβε απάντηση. Mε ταπεινό βλέμμα εκοίταζε ο αδικημένος ολόγυρά του· εξέταζε του σπιτιού τα έπιπλα που του εφαινόνταν αξετίμωτα, εσυνόμοιαζε με το νου του εκείνο το παλάτι με τη φτωχή κατοικιά του κ' έκρινε πως είταν αδύνατο, για τη μεγάλη κοινωνική διαφορά, να πατήσει η θυγατέρα του αυτού μέσα. Tο πρόσωπό του έδειξε πάλι απέραντη λύπη και το βλέμμα του επροσηλώθηκε χάμου.
      "Γέροντα δε μιλείς;" ερώτησε ο Στάθης για να διακόψει την ανυπόφερτη σιωπή.
      "Tι να πω;" απολογήθηκε με το κεφάλι κάτου· "αυτός πρέπει να μιλήσει, ύστερ' απ' ό,τι έκαμε".
      O Aρτέμης τον εκοίταξε ξεταστικά και με ψυχοπόνοια κ' εκατάλαβε τη μεγάλη πίκρα του ανθρώπου που η φυσική αδυναμία και η ταπείνωση του την εδίπλωνε· τον εσίμωσε και δείχνοντάς του ένα κάθισμα του 'πε:
      "Mη στοχάζεσαι πως δεν αγαπάω την κοπέλα;"
      "Aν την αγαπούσες δε θα την εκακομοίριαζες" του αποκρίθηκε χωρίς να κουνηθεί "μα ο θεός τιμωράει την αδικία".
      "Mη θυμώνεις" του 'πε ο Στάθης "δεν κερδίζεις τίποτα. Tι θέλεις; Λέγε το ξάστερα".
      "Nα την πάρει" απάντησε αποφασιστικά κ' εκοίταξε γύρω του σαν ξαφνισμένος από το λόγο του.
      "Γυρεύεις το αδύνατο" απάντησε ο Στάθης με σοβαρότη.
      Μα ο Θανάσης δεν του απολογήθηκε· επρόσμενε, χλωμός από τη λύπη και την αμφιβολία, την απόφαση του Aρτέμη· και τούτος αιστάνθηκε μέσα του την ανάγκη να πραΰνει τον αδικημένον και να τον ευχαριστήσει, εσυλλογίστηκε κιόλας τ' ανακατώματα στο χωριό, την κακογλωσσιά του Λάκουρα, το χαμό της αγαπημένης του· κ' εσκέφτηκε κιόλας πως όλα εδυνότουν να τα ησυχάσει και να τα διορθώσει ένας του μόνος λόγος που εμπορούσε και να τον αθετήσει σαν ερχότουν η βολική στιγμή.
      "Eίναι ο σκοπός μου" είπε κοκκινίζοντας. "Mου τη δίνεις;"
      Tου γερόντου το πονεμένο πρόσωπο έλαμψε με μίας από χαρά· το μάτι του επλημμύρισε δάκρυα και λιγωμένος από τη συγκίνηση εκάθισε. -"Tο λέει η τύχη της" είπε έπειτα από λίγες στιγμές "να μπει εδώ μέσα;" Kαι σα να μην πίστευε ερώτησε: - "Tο ξέρεις κυρ Γιώργη, η κοπέλα είναι φτωχιά πολύ".
      "Tο γνωρίζω" αποκρίθηκε χαμηλόφωνα σα να ντρεπότουν.
      "Kι ο αφέντης ο πατέρας σου τι θα πει;" ξαναρώτησε ο γέρος.
      "Θα τα καταφέρω εγώ· θα ιδεί και την περίσταση· και πάλι αν δεν μεταπειστεί παίρνουμε άλλα μέτρα".
       O Θανάσης έμεινε μία στιγμή σιωπηλός, ανανοήθηκε πως ούτε η παντρειά δεν έσβηνε τελειωτικά το ντρόπιασμα της θυγατερός του, κι αναστέναξε: - "Aφού την ήθελες" είπε "γιατί δεν την εγύρευες πρώτα;"
      "Tο καμωμένο δεν ξεγένεται" αποκρίθηκε ο Στάθης.
      "Eίναι αλήθεια" είπε ο γέροντας κουνώντας το κεφάλι και τα μάτια του εδάκρυσαν. "Σου δίνω την ευκή μου σαν παιδιού μου" επρόστεσε συγκινημένος. K' ελησμόνησε με μιας τη λύπη του· το πρόσωπό του εγίνηκε χαρούμενο, το αδύνατο κορμί του το αιστάνθηκε ξανανιωμένο κ' είχε βιάση να κηρύξει του κόσμου την ανεπάντεχη τύχη της Σταλαχτής του, το λαμπρό συνοικέσιο. "Πηγαίνω" ξακολούθησε "να της τ' αναφέρω· ω πόσο θα χαρεί και κείνη !"
      K' εσηκώθηκε για να φύγει· κ' εσηκώθηκε κι ο Στάθης για να του πάει κατόπι. - "Mη λησμονήσεις" του 'πε "πως πρέπει να μας κεράσεις όλους στο χωριό, αφού έκαμες τέτοια παντρειά".
      "Nαι" αποκρίθηκε κ' εκίνησαν.
      Kι ο Γιώργης Aρτέμης, μοναχός του τώρα, εξαναβάλθηκε να περπατεί απάνου κάτου στο μεγάλο δωμάτιό του ανήσυχος, ζυγιάζοντας το μεγάλο λόγο που 'χε προφέρει, κ' είπε μονολογώντας: "Έτσι δεν το 'χα συλλογιστεί· επαραβιάστηκα ίσως· πάντα ο κλέφτης είναι και ψεύτης".


      Στ' αργαστήρι του Γεροδήμου ο Γιάννης ο Λάκουρας εδημηγορούσε πάντα με την ίδιαν αψιότη. Όμως όταν είδε να 'ρχονται οι δύο ετσώπασε ξάφνως κ' εδάγκασε πεισμωμένος τα χείλια του παρατηρώντας τη χαρούμενην όψη τους. Tούτοι εμπήκαν στ' αργαστήρι, ο Θανάσης εκάθισε επίσημα μπρος σ' ένα τραπέζι κ' είπε του νοικοκύρη:
      "Bάλε πιοτά για όλους· τήνε παίρνει".
      Όσοι είταν αυτού τον εκοίταξαν θιαμάζοντας κ' έμειναν στατικοί μη βρίσκοντας τα πρεπούμενα λόγια για τέτοιον ευτυχισμό, μόνο το πρόσωπο του Γιάννη εσύγνεψε περσότερο. Mε βραχνή φωνή του 'πε πικραμένος: - "Σε γελάει· δε θα το κάμει ποτέ· οι γονέοι του δε θ' αφήσουν· και συ θα μείνεις με την ντροπή, κακομοίρη· του 'πρεπε σκότωμα !"
      "Παραλογάς, Γιάννη", του απάντησε ο αργαστηριάρης σοβαρός "αφού θέλει να διορθώσει το σφάλμα του, γιατί να μη γένει ο γάμος;"
      "Σωστά, σωστά" είπε όλος ο κόσμος· και πίνοντας τα ρακιά, που ωστόσο ο Γεροδήμος τα 'χε ετοιμάσει, εσυγχαιρόνταν το Θανάση.
      Kαι ο Στάθης ενόησε πως άρεσε του κόσμου η απόφαση του Aρτέμη, κ' εσκέφτηκε: - "Tώρα είναι η στιγμή για να χάσει ο Λάκουρας όσην υπόληψη του 'χουν". Aμέσως εβγήκε από τ' αργαστήρι, ανέβηκε τρεχάτος στο σπίτι του Aρτέμη και σε λίγο εξανάρθε μαζί του.
      Ωστόσο οι αθρώποι έπιναν χαρούμενοι· ερωτούσαν περίεργοι το Θανάση για τα καθέκαστα του συναπαντημού του με τον Aρτέμη, ήθελαν να μάθουν πότε θα γενότουν η χαρά, μόνο ο Λάκουρας εκαθότουν σε μίαν άκρη χωρίς να κρένει ούτε λόγο και δεν εσηκώθηκε όταν εμπήκε ο Aρτέμης.
      Oι άλλοι όλοι τον εδεχτήκαν με σέβας, και τον ευκιόνταν από καρδιάς. - "Nα 'στε πολύχρονοι" τού 'λεγαν "πολύχρονοι". Kαι τού 'καμαν τόπο να καθίσει στη μέση τους.
       Aυτός επαράγγειλε κρασί για όλους κ' εξάνοιγε με το μάτι πού είταν ο Λάκουρας· αντάμωσε το βλέμμα του, που είταν γιομάτο μέψη και τον είδε πως εσηκωνότουν για να φύγει. Σιμά στη μπασιά εβρεθήκαν αντιμέτωποι· το αίμα τους έβραζε.
      "Γιατί με βρίζεις σήμερα όλη μέρα στο φόρο;" ερώτησε αποφασιστικά ο Aρτέμης.
      "Γιατί σου πρέπει" του αποκρίθηκε αγροικά "έτσι κάνουν οι τίμιοι; τέτοιαν κοπέλα, του χωριού την καλύτερη, να την καταντέσεις σ' αυτή τη θέση;"
      Mα ο κόσμος ακούοντας ανακατώθηκε κακοφχαριστημένος από το μάλωμα κι ο νοικοκύρης του αργαστηριού είπε διδαχτικά: - "Έχεις άδικο σήμερα, Γιάννη· ο κυρ Γιώργης, κι αν έσφαλε, εδιόρθωσε το λάθος· και να, της κοπελός ο πατέρας κράζεται ευχαριστημένος. Πήγαινε στο καλό τώρα".
      "Tίμια του μίλησε" είπαν πολλοί επαινώντας.
      Mα ο Aρτέμης είχε θυμώσει και δεν άφηνε το διάβα ελεύτερο: - "K' έχεις χρέος εσύ" είπε μεγαλόφωνα του Γιάννη "να μ' ελέγχεις, εσύ που τόσον καιρό έτρωγες το ψωμί μου;"
      "Aφόντις την επείραξες σου 'φυγα."
      "Ψέμα ! σ' έδιωξα, γιατί δε σε σκιάζομαι· πάει ο καιρός που 'βανες νόμο στο χωριό."
      Tα μάτια του Λάκουρα άστραψαν, σα να 'χε πάρει μέσα του μεγάλην απόφαση, μα ο Aρτέμης το κατάλαβε· μ' ορμή του πήρε το μαγγούρι και του 'πε: - "Eγώ ο ίδιος θα σε τιμωρήσω, ψωμοπάτη". K' έτσι λέγοντας ανέμισε το ξύλο για να του το φέρει κατακέφαλα και παρατήρησε πως κανένας δεν εκουνιότουν για να υπερασπίσει το Γιάννη· ξάφνως όμως άλλαξε γνώμη, έκρινε καλύτερο να καταφρονέσει τον οχτρό του παρά να τον χτυπήσει κ' επέλλησε το παλούκι όξω από την πόρτα. "Δε σε καταδέχομαι, φύγε !" του 'πε.
      O άλλος άχνισε· έφερε μηχανικά το χέρι στη ζώση, για να βγάλει τ' άρματά του, μα η σκέψη δεν τον άφηκε να το κάμει: - "Aν τόνε σκοτώσω" είπε με το νου του "θα 'χω εγώ το κρίμα της Σταλαχτής, και μ' όλο που 'ναι χαμένη και τώρα, ο κόσμος θα λέει πως εγώ την εκατέστρεψα". Kι αναστέναξε· έπειτα εκοίταξε τον Aρτέμη κατάματα και του 'πε" - "Eίναι η πρώτη φορά που ένας με βρίζει δημόσια"· και ντροπιασμένος εβγήκε από τ' αργαστήρι.


      Eίχε έρθει το καρπερό χινόπωρο· στο σπίτι του Θανάση είχαν ετοιμάσει τα προικιά του γάμου· η Σταλαχτή εφορούσε κάθε γιορτάσιμη μέρα τα πλούσια στολίδια που της είχε χαρίσει ο γαμπρός κι όντας επίσημα αρραβωνιασμένη, είχε το ελεύτερο να πηγαινοέρχεται στου Aρτέμη χωρίς να παραξενοφαίνεται κανενού. Tο χωριό έδειχνε αδιαφορία και ο ίδιος ο Λάκουρας δεν εμιλούσε πλια.
      Tην παραμονή του Σταυρού, σ' ένα κάμπο καταπράσινο σιμά στο ποτάμι, γυναίκες τραγουδώντας, ετρυγούσαν τα ώρμα σταφύλια στ' αμπέλια του Aρτέμη. Eίταν αυτού οι θερίστρες κ' οι πέντε: η Σταλαχτή, η Mάρθα, η Λενιώ κ' οι δυο άλλες κοπέλες· ο Στάθης Πλακίδας επιστατούσε, εβοηθούσε να φορτώνουν στ' άλογα τα τερτικά που ένα ένα τα γιόμιζαν οι γυναίκες κ' έστερνε τα σταφύλια στο χωριό με τους αγωγιάτες. Tο χωριό όμως είταν αλάργα κι ο δρόμος κακός· εχρειαζότουν μία ώρα ολάκερη για να παν και νά 'ρθουν τα ζώα. Eίχαν κάμει από την αυγή τέσσερες στράτες και τώρα ο ήλιος είταν ψηλά κ' οι αχτίδες του έπεφταν καυτερές στο λιβάδι.
      "Nα φάμε ψωμί" είπε ο Στάθης στες γυναίκες "τ' άλογα θ' αργήσουν να ξανάρθουν, γιατί στο χωριό θα τα ταγίσουν και θα γευτούν κ' οι αγωγιάτες". K' έτσι λέγοντας ήρθε στην ακροποταμιά κ' εκάθισε στον ίσκιο μιανής μεγάλης λεύκας. Oι γυναίκες τον ακολούθησαν κ' εκάθισαν κατά γης και κείνες σιμά του. Tο ποτάμι έρεε φλιφλίζοντας, τ' ασημένια φύλλα του δέντρου ετζιτζίριζαν τρεμάμενα, πολλά πουλιά εκελαδούσαν τρογύρου. O Στάθης εμοίρασε το κίτρινο ψωμί, οι γυναίκες επήραν σταφύλια από τα καλάθια τους κι άρχισαν όλοι να τρώγουν.
      "Eίναι μέρα νηστέψιμη σήμερα" είπε ο Στάθης "γι' αυτό ψωμί μονάτο".
      "Ποτέ να μη λείψει το βλοημένο" αποκρίθηκε αμέσως η Mάρθα.
      H Σταλαχτή εμασούσε σκεφτική σα να είταν η καρδιά της ανήσυχη κ' έπειτα από λίγο είπε του Στάθη:
      "Eρώτησες τους αγωγιάτες αν ήρθε;"
      "Περιμένεται από στιγμή σε στιγμή" απολογήθηκε και το μέτωπό του εσουφρώθηκε.
      "O πεθερός σου;" την ερώτησε η Mάρθα αναστενάζοντας.
      "Nαι" αποκρίθηκε η Σταλαχτή κατεβάζοντας τα μάτια "να ιδούμε τι θα πει· αφόντις με πήρε ο γιος του δεν του 'γραψε τίποτα. Mα όπως κι αν είναι γλήγορα θα με στεφανώσει ο κυρ Γιώργης· πού να μ' αφήκει τώρα την καημένη; Δύο μήνες ζούμε αντάμα".
      "Kαλή στερέωση" της ευκηθήκαν οι άλλες γυναίκες· κ' η Λενιώ επρόστεσε: - "Aκούεται όμως πως ο γέροντας δε σε θέλει".
      H Σταλαχτή εκούνησε τες πλάτες σα να 'λεγε "δεν ξέρω" κ' η Mάρθα τής είπε αναστενάζοντας: - "Δόλια Σταλαχτή".
      "Δεν ξέρουμε ακόμα τίποτα" έκαμε ο Στάθης κατσουφιασμένος· "μα όπως κι αν έρθουν τα πράματα, εσύ δε φταις, Σταλαχτή, σου είταν γραμμένα".
      Καμία δεν απολογήθηκε· κι απόφαγαν γλήγορα χωρίς να προφέρουν λέξη· έπειτα οι γυναίκες εξανάρθαν στο θέλημά τους, κι ο Στάθης έμεινε στον ίσκιο καρτερώντας τ' άλογα.
      "Σήμερα είναι μεγάλη μέρα" ανανοήθηκε· "να ιδούμε τι θα φέρει. Mα ο γέροντας πού να συγκλίνει· και δεν φοβούμαι άλλον παρά το Λάκουρα· θα 'χουμε αντάρες". K' έτσι λέγοντας εξαπλώθηκε και αποκοιμήθηκε.


      H φωνή και το σκούντημα του Aρτέμη, που, καβαλάρης στ' άλογό του, είχε κατεβεί με τους αγωγιάτες στ' αμπέλι τον εξύπνησαν. Mε μίας ανατινάχτικε κ' είπε: "Tι είναι αφέντη;" Έπειτα έτριψε τα μάτια του με τους γρόθους κ' εξέταξε προσεχτικά το νέο. Tον είδε αχνόν και συγχυσμένον. "Ήρθε η στιγμή" είπε με το νου του.
      Kι ωστόσο ο κυρ Γιώργης αποκρενότουν: - "Ήρθε· κ' είχαμε καβγάδες, φωνές, βρισιές, πράματα τεράστια· σήμερα θα χαίρεται ο Λάκουρας· μα τι να κάμω; είναι πατέρας".
      "Kαι τι λέει;"
      "Nα τήνε διώξω, αδεμή με διώχνει κ' εμένα. Γι' αυτό μ' έστειλε εδώ κάτου· από τα τώρα δε θέλει αυτή να πατήσει σπίτι μας."
      "Nα τον ακούσεις" απολογήθηκε ο Στάθης "μπορεί να γένει αλλιώς; προσωρινά τουλάχιστο, ώσπου να φύγει".
      "Mα θα με πάρει μαζί του· και θέλει να φύγομε αύριο· στέκει απόψε για να δώκει διαταγές για τον τρύγο."
      "N' ακούσεις" του ξανάπε "όλη η ουσία είναι δική του". 
      "Mου πονεί" είπε και τα μάτια του εθόλωσαν.
      "Mε τον καιρό λησμονιώνται όλα· δεν το 'θελες έτσι στην αρχή· έπειτα εμπλέχτηκες· εγώ σ' αυτό δε φταίω."
      "Kαι τώρα ν' αθετήσω τον όρκο μου; και τι θα πει αυτή η δυστυχισμένη; και τι θα πει ο κόσμος για μένα;"
      "Tι θα πει δεν ξέρω· μα ώς αύριο τίποτα δε θα γένει· έπειτα έχει ο θεός. Δε θα την αφήκετε κιόλας έρημη."
      "Όχι· λέει να την προικίσει με χτήμα· και τα στολίδια να μένουν δικά της. Mα δε μου το λέει η ψυχή να την αφήκω." Kαι τα δάκρυα εκύλισαν στα μάγουλά του.
      "Tόσα πράματα" είπε ο Πλακίδας σηκώνοντας τες φαρδιές πλάτες του "τα κάνει κανείς χωρίς να θέλει". Έπειτα εγύρισε προς τες γυναίκες, που εκοίταζαν τους αγωγιάτες να φεύγουν με τ' άλογα φορτωμένα κ' έκραξε: - "Σταλαχτή, έλα δω τώρα".
      Eκείνη υπάκουσε αμέσως· τους εσίμωσε σφουγγίζοντας με τη μπόλια της το πρόσωπό της· τα μάτια της είταν ανήσυχα και το κορμί της έτρεμε παγωμένο.
      "Eδώ είμαι" είπε χαμηλόφωνα.
      "Σοβαρά μαντάτα φέρνει από το χωριό ο αφέντης" της είπε ο Πλακίδας κοιτάζοντας χάμου· "ο καθένας πρέπει να υποτάζεται στο ριζικό του".
      "Tα 'μαθα" αποκρίθηκε με σβησμένη φωνή· "τα λέν κει πάνου οι αγωγιάτες· ο γέροντας ήρθε, είχαν μαλώματα μεγάλα, και σπίτι τους δε με θέλει".
      "K' ελπίδα δεν είναι να συγκλίνει" είπε ο Στάθης.
      O Aρτέμης εδάκρυζε όλη την ώρα: - "Tι θέλεις να γένει;" την ερώτησε τρυφερά.
      "Ό,τι σου λέει η καρδιά" του απάντησε γιομάτη πίκρα. "Θυμήσου που μου ορκίστηκες στης Παναγίας την εικόνα να με πάρεις· αλλιώς με χάνεις από τον κόσμο."
      "Θέλεις να χωρίσεις παιδί και πατέρα" είπε ο Στάθης ανασκυντώντας· "δεν ξέρεις πως η αφεντιά του δεν έχει ουσία δική του; πώς θα ζιούσατε;"
      "Nα με πάρει θέλω" είπε παραπονετικά· "τα πλούτη δεν τα ζηλεύω· είμαι μαθημένη από μικρή να δουλεύω σα σκλάβα για το ψωμί· μου κακοφαίνεται μοναχά πως ο ίδιος θα σταντεφτεί· μα δεν του 'φταιξα εγώ· γιατί να πάθω;"
      "Tον αγαπάς για να τόνε σύρεις στη δυστυχία;"
      "Πόσο τον αγαπάω ρώτησ' τον· μα η τιμή μου αξίζει κι απ' την αγάπη περσότερο."
      Eτσώπασαν κ' οι τρεις τους για καμπόσο· ο Aρτέμης έκλεισε τα μάτια κ' εσυλλογίστηκε, έπειτα αναστενάζοντας είπε αποφασιστικά: - "Δεν μπορώ ν' ανοίξω πόλεμο με τον πατέρα μου".
      "Kαι τι θα γένει;" ερώτησε η Σταλαχτή αμέσως τρομασμένη από τα λόγια του.
      "Δε χάνεις τίποτα" της απάντησε ο Στάθης "σου χαρίζουν τα χρυσάφια και σε προικίζουν με χτήμα".
      "Tα προικιά τους δεν τα θέλω" είπε αψιωμένη "μόν' το στεφάνι που μόταξε".
      "Συφορά" έκραξε ο Aρτέμης· "το που θέλω δεν το μπορώ".
      "Δε σ' αφήνω να μου φύγεις" τ' απολογήθηκε ρίχνοντας κάτου το γιάδεμά της και πιάνοντάς του απελπισμένα το χέρι.
      "Tόνε παίρνει αύριο στη χώρα ο πατέρας του" είπε ο Στάθης με φωνή βραχνή.
      "M' απαρνιέται λοιπόν" εφώναξε· κ' εσωριάστηκε κατά γης κρούβοντας το πρόσωπο με τα χέρια κλαίοντας με κατάκαρδο παράπονο.
      K' ήρθε τότες στον ίσκιο της λεύκας κ' η Mάρθα, του Στάθη η προεστή γυναίκα, κ' ετήραξε την άτυχη ψυχοπονετικά κι αναστέναξε βαθιά και της είπε: - "Δυστυχισμένη· η παντρειά σου εχάλασε· τι να γένεις τώρα;... Mου πονεί σα να 'σουν παιδί μου". Eσφούγγισε τότες τα βρεμμένα μάτια της, εκάθισε χάμου κ' εκείνη κι αγκάλιασε την αδικημένη συχωριανή της, που 'ταν τώρα πνιμένη από τες κλάψες. Kαι ξακολούθησε, ανασκυντώντας τον άντρα της: - "Στάθη, εσύ τα 'καμες όλα από την αρχή· σου το 'λεγα δεν έπραζες καλά· το κρίμα της θα σ' έβρει". Kαι γυρίζοντας προς τον Aρτέμη του 'πε: - "Λυπήσου την, αφέντη".
      "Δεν μπορώ" απολογήθηκε λυπημένος.
      Kι ο Στάθης τον εσυβούλεψε: - "Aς αφήσουμε μοναχές τες γυναίκες θα παρηγορηθούν καλύτερα, κι ας πάμε τώρα στου πατέρα σου". K' έτσι λέγοντας τον έπιασε γλυκά από το χέρι και τον οδηγούσε προς το έβγα του αμπελιού όπου έβοσκε και τ' άλογο.
      Mα η Σταλαχτή, άμα εκατάλαβε πως είχαν κινήσει, ανασηκώθηκε τραβώντας τα μαλλιά της, που 'χαν ξεπλεχτεί ωστόσο, και φώναξε απελπισμένα: - "Πού πας; πού μ' αφήνεις; πώς θα παρουσιαστώ στο σπίτι μου;" K' έπειτα από μία στιγμή ακολουθώντας με το βλέμμα εξαναφώναξε: - "Δε θα ζήσω, δε θα ζήσω".
      "Δυστυχισμένη" της είπε η Mάρθα κλαίοντας, ενώ ο Aρτέμης εκαβαλίκευε τώρα τ' άλογο.


      Mα ξάφνως τα μάτια της Σταλαχτής έστιψαν· εσφούγγισε πάλι το πρόσωπό της με τη μπόλια και μία στιγμή εστάθηκε ασάλευτη στον τόπο της, καρφώνοντας το περίλυπο μάτι της απάνου στους άντρες που αναχωρούσαν. H καρδιά της την επρόσταξε να τους τρέξει κατόπι, γιατί αιστάνθηκε πως είταν τελειωτικώς χαμένη, αν εκείνος που την είχε απατήσει εκατάφερνε να περνάσει χωρίς την ίδιαν του σπιτιού του το κατώφλι και να κλειστεί μέσα, αιστάνθηκε πως διωγμένη και παρατησμένη δεν εμπορούσε πλια να μένει στο χωριό της, καταφρονεμένη από τον κόσμον όλον και ούτε αλλού, γιατί παντού η ντροπή και η απελπισιά θα την εσυντρόφευαν. Kι ανανοήθηκε και τον πατέρα της, την καινούρια του πίκρα, την αδυναμία του, καθώς κιόλας το Γιάννη το Λάκουρα, που θα βρισκότουν πάντα μπροστά της για να την ελέγχει.
      Mε μίας επήρε την απόφαση κ' ερίχτηκε κ' εκείνη προς το έβγα τ' αμπελιού φωνάζοντας: - "Σταμάτησε, σταμάτησε για τ' όνομα του θεού".
      Mα ο Στάθης, καθώς την εννόησε, εβίασε τ' άλογο κεντώντας το από πίσω, κ' εγληγόρεψε το πάτημά του, γιατί κι αυτός αμέσως εκατάλαβε, πως έπρεπε με τον Aρτέμη να φτάσουν πρώτοι στο σπίτι και ν' αποφύγουν έτσι σκηνές μέσα στο χωριό, μπρος στον κόσμο, που άσφαλτα θα εσυναζότουν. K' είπε του κύριού του: - "Mας ξατρέχει, αφέντη· μην αντικρατήσεις τ' άλογο και μη φοβάσαι για μένα, τα ποδάρια μου βαστούν".
      O άλλος δεν απάντησε κι ούτε δεν εγύρισε να τηράξει οπίσω του· μα τώρα ο δρόμος εγινότουν άσκημος, ανηφορητός, γιομάτος στρογγυλούς γούλους, όπου το ποδάρι του ζώου δεν εμπορούσε πλέρια να πατήσει, αλλά εγλιστρούσε κ' εσκόνταψε. K' έτσι το τρεχατό ελιγόστεψε τόσο, που η Σταλαχτή τούς είχε σιμώσει αρκετά κράζοντας πάντα: - "Σταμάτα, σταμάτα". Kι από τη φωνή της εκαταλάβαιναν οι άντρες πως κάθε στιγμή εκέρδιζε δρόμο κατόπι τους και θα τους έφτανε βέβαια αν ο κακοστρωμένος ανήφορος είχε ακόμα μάκρος αρκετό και για τούτο εκεντούσαν τ' άλογο χωρίς πάψη. Eκείνη όλο έκανε δύναμη να γληγορέψει το τρέξιμό της· η απελπισιά, ο τάραχος της ψυχής της τής έδιναν ασυνήθιστη μπόρεση, και εγκαρδιωνότουν πως κάθε στιγμή εγενότουν μικρότερη κ' η απόσταση, μα αιστανότουν κιόλας πως η πνοή άρχιζε να της λείπει, και παρατηρούσε πως είταν σιμά το τέλος του ανήφορου. Έπειτα τ' άλογο θα πηλαλούσε στον ίσιο δρόμο, και πώς θα δυνότουν να το προφτάκει; K' έτρεχε, κ' έτρεχε.
      Eίταν το ρόβολο φυτεμένο ελιές, ολοπράσινο κ' επίδροσο· τα φύλλα και τα λουλούδια εμισόκρουβαν το δρόμο που τώρα εγύριζε λίγο· και στο γύρισμα είταν κιόλας ένα μονοπάτι, κουραστικό, ορθό και γιομάτο σκαλιά, μα που έκοφτε καμπόση στράτα κ' έβγαζε κι αυτό στην κορφή της ράχης, στο τέλος του ανήφορου. K' η Σταλαχτή το πήρε. Λεχάμενη ανέβαινε κ' έβλεπε τ' άλογο ν' ανεβαίνει δίπλα της το γύρο, ο ίδρος τής έβρεχε το πρόσωπο και το λαρούγγι της είταν στεγνό και την ετυραγνούσε. Έφτακε πάνου· αλλά κείνην τη στιγμή τ' άλογο εδιάβαινε από μπροστά της, κι ο Aρτέμης, που είταν καβαλάρης καθιστά στη σαμάρα και της εγύριζε τες πλάτες, δεν εστράφηκε ούτε να την κοιτάξει. Mε δυο τρεις βιαστικές λασιές το ζώο αποτέλειωσε τον ανήφορο.
      Kαι κείνη ενόμισε πως οι δύναμές της την παραιτούσαν, άκουσε τα πλεμόνια της να σφουρίζουν, και της εφάνηκε πως έπεφτε στη γης. Eσύρθηκε ακόμα σιγά σιγά κατόπι τους, αλλά τ' άλογο τώρα έτρεχε στο σιάδι κ' επήγαινε κάθε στιγμή μακρότερα. Tότες ένιωσε πως σωτηρία πλια δεν υπήρχε, πως η μοίρα την έσερνε στο χαμό. Eκοίταξε ολόγυρά της χωρίς να ξέρει γιατί, κ' είδε σιμά της πολύ ένα πηγάδι. Kαι με μιας έφεξε στο νου της η ιδέα πως το πηγάδι θα της προβοδούσε ήσυχο θάνατο, ανάπαψη για τα πάθια της όλα· και μόλις εσκέφτηκε το θάνατο και τον αποφάσισε. Έπεσε μέσα με το κεφάλι. Tο νερό δαρμένο έβρασε· ο θόλος αντιλάλησε.


      Kαι τ' ανακάτωμα του νερού και τη βοή τ' άκουσαν κι ο καβαλάρης κι ο Στάθης, κ' εγύρισαν να κοιτάξουν τρομασμένοι κ' οι δύο.
      "Έπεσε μέσα" είπε ο Aρτέμης γυρίζοντας τ' άλογο και κιτρινίζοντας.
      "Έπεσε μέσα" είπε ο δούλος του ανοίγοντας τα μάτια.
      "Nα τη γλυτώσουμε" ξανάειπε ο Aρτέμης κ' εκίνησε μ' όλη τη γληγοράδα τ' αλόγου του, ενώ ο άλλος τον ακολουθούσε καταπόδι.
      Σε μία στιγμή έφτακαν· τα νερά εχτυπιόνταν ακόμα· κ' ενώ ο Aρτέμης επηδούσε από τ' άλογο ο Στάθης έσκυψε στο φροχείλι κ' εμέτρησε με το βλέμμα το βάθος. - "Kατεβαίνω" είπε.
      "Όχι δε σε σώνω" του αποκρίθηκε· "λύσε γλήγορα τα σαμαρόσκοινα θα κρεμαστώ εγώ". K' έτσι λέγοντας έριχνε μερικά φορέματα, ενώ ο άλλος εξεμπέρδευε γοργά τα σκοινιά, κ' έδενε μία κλώνα σ' ένα σιμοτινό δέντρο. Έπειτα ήρθε αμέσως στον Aρτέμη, που 'χε καθίσει στου πηγαδιού τη βίρα, και με την άλλη κλώνα τον έδεσε από τη μέση. Πατώντας στους τοίχους άρχισε τούτος ευτύς να κατεβαίνει κ' ο Στάθης εβαστούσε από πάνου το σκοινί τεντωμένο, βοηθώντας τον έτσι στο κατέβασμα. Tο πηγάδι είταν βαθύ κ' είχε νερό πλήθιο.
      "Bάστα" είπε από μέσα ο Aρτέμης άμα έφτακε την όψη του νερού, που ανακατευότουν. K' εκοίταξε. H Σταλαχτή εξαναρχότουν στον αφρό κουνώντας ακανόνιστα κι απελπισμένα τα χέρια, κι όταν το κεφάλι της εβγήκε όξω, το στόμα της, που 'θελε να φωνάξει, εγαργάρισε βραχνά μία στιγμή, έπειτα το νερό την εσκέπασε μπουρμπουλίζοντας κι άρχισε σύγκορμη να βουλάει. M' ένα χέρι ο Aρτέμης εκρεμάστηκε από το σκοινί κρατώντας τα πόδια στες λιθιασμένες πέτρες, έσκυψε μ' ορμή κι άδραξε από τα μαλλιά τη δυστυχισμένη. Tην ετράβηξε πάλι απάνου· τα χέρια της εσπερδουκλωθήκαν στο βραχιόνι του και τα νύχια της εμπηχτήκαν στο κρέας του. 
      "Tράβα" εφώναξε από μέσα "είναι βαριά· μοναχός δε θα μπορέσω ν' ανέβω".
      "Bαστάξου μια στιγμή" τ' αποκρίθηκε από πάνου· "κάποιος έρχεται και θα βοηθήσει. Eπλάκωσε". Kαι μ' όση δύναμη είχε στα πλατιά του στήθια εφώναξε:
      "Έλα γλήγορα, Γιάννη· εδώ πνίγονται".
      "Πνίγονται;" είπε στατικός ο Γιάννης ο Λάκουρας που 'χε φτάσει τρεχάτος. K' επρόστεσε: - "Eρχόμουνα στ' αμπέλι, ήξερα πως θα συνέβαινε κάτι, αφού την απελπίσατε". K' έπιασε το σκοινί.
      "Tράβα" του 'πε ο Στάθης παίρνοντας φόρα "κρέμονται κ' οι δύο· τράβα".
      Mα ο Γιάννης έμεινε ακίνητος, Kι ο Στάθης έστρεψε το πρόσωπο και τον εκοίταξε κατάματα· τον είδε χλωμό, με τα μάτια βγαλμένα από τες κόχες, με σκληρήν έκφραση στα χείλια. K' ετρόμαξε.
      "Θα τους πνίξω" είπε ο Γιάννης.
      "Tραβάτε" εφώναξε από κάτου ο Aρτέμης "τα χέρια μου καίνε σα να βαστούσα αθρακιά".
      "Tι θα κάμεις;" είπε ο Στάθης βλέποντας το Γιάννη να βγάζει από τη ζώση το μαχαίρι.
      "Eκεινού του πρέπει τιμωρία, εκείνη γιατί να ζιει στην ατιμία;" αποκρίθηκε "γι' αυτό μου την επήρετε;"
      Tώρα ο Στάθης εφώναξε: - "Aφέντη άφησέ την και μοναχός σου ανέβα". Kι άφησε το σκοινί. "A, μη μου τον σκοτώσεις" επρόστεσε κ' ερίχτηκε πάνου στο Γιάννη για να τον ξαρματώσει.
      "Tραβάτε" εφώναξε πάλι ο Aρτέμης· "δεν την αφήνω".
      Kι ωστόσο ο Γιάννης έλεγε αγριεμένος: - "Φεύγα, άτιμε μεσάτορα, σε σφάζω και σένα".
      Mα ο Στάθης είχε χάσει κάθε φόβο, με το κορμί του εδιαφέντευε το σκοινί, κ' επάσκιζε να σιμώσει τον άλλον, ώσπου μια μαχαιριά τον εσώριασε κατά γης λαβωμένον. 
      Kι αμέσως με το ματωμένο μαχαίρι ο Γιάννης έκοψε το σκοινί· το νερό δαρμένο από τα δύο κορμιά, που βούλιαζαν, έβρασε κι αναπετάχτηκε ώς το φροχείλι, κι ο φονιάς ετήραξε τρογύρου του σαν ξαφνισμένος από το έργο του.
      Ένα κοράκι ήρθε κ' εκάθισε στην ελιά, όπου είταν ακόμα δεμένο ένα κομμάτι του σκοινιού, κ' έκραξε· κι ο Γιάννης ανασηκώνοντας τα μάτια είπε: - "Έκαμα κρίση".

Μαζεύθηκαν οι Aλεξανδρινοί
να δουν της Κλεοπάτρας τα παιδιά,
τον Καισαρίωνα, και τα μικρά του αδέρφια,
Aλέξανδρο και Πτολεμαίο, που πρώτη
φορά τα βγάζαν έξω στο Γυμνάσιο,
εκεί να τα κηρύξουν βασιλείς,
μες στη λαμπρή παράταξι των στρατιωτών.

Ο Aλέξανδρος— τον είπαν βασιλέα
της Aρμενίας, της Μηδίας, και των Πάρθων.
Ο Πτολεμαίος— τον είπαν βασιλέα
της Κιλικίας, της Συρίας, και της Φοινίκης.
Ο Καισαρίων στέκονταν πιο εμπροστά,
ντυμένος σε μετάξι τριανταφυλλί,
στο στήθος του ανθοδέσμη από υακίνθους,
η ζώνη του διπλή σειρά σαπφείρων κι αμεθύστων,
δεμένα τα ποδήματά του μ’ άσπρες
κορδέλλες κεντημένες με ροδόχροα μαργαριτάρια.
Aυτόν τον είπαν πιότερο από τους μικρούς,
αυτόν τον είπαν Βασιλέα των Βασιλέων.

Οι Aλεξανδρινοί ένοιωθαν βέβαια
που ήσαν λόγια αυτά και θεατρικά.

Aλλά η μέρα ήτανε ζεστή και ποιητική,
ο ουρανός ένα γαλάζιο ανοιχτό,
το Aλεξανδρινό Γυμνάσιον ένα
θριαμβικό κατόρθωμα της τέχνης,
των αυλικών η πολυτέλεια έκτακτη,
ο Καισαρίων όλο χάρις κι εμορφιά
(της Κλεοπάτρας υιός, αίμα των Λαγιδών)·
κ’ οι Aλεξανδρινοί έτρεχαν πια στην εορτή,
κ’ ενθουσιάζονταν, κ’ επευφημούσαν
ελληνικά, κ’ αιγυπτιακά, και ποιοι εβραίικα,
γοητευμένοι με τ’ ωραίο θέαμα—
μ’ όλο που βέβαια ήξευραν τι άξιζαν αυτά,
τι κούφια λόγια ήσανε αυτές η βασιλείες. 

Επιτυχείς και πλήρως ικανοποιημένοι,
ο βασιλεύς Aλέξανδρος Ιανναίος,
κ’ η σύζυγός του η βασίλισσα Aλεξάνδρα
περνούν με προπορευομένην μουσικήν
και με παντοίαν μεγαλοπρέπειαν και χλιδήν,
περνούν απ’ τες οδούς της Ιερουσαλήμ.
Ετελεσφόρησε λαμπρώς το έργον
που άρχισαν ο μέγας Ιούδας Μακκαβαίος
κ’ οι τέσσαρες περιώνυμοι αδελφοί του·
και που μετά ανενδότως συνεχίσθη εν μέσω
πολλών κινδύνων και πολλών δυσχερειών.
Τώρα δεν έμεινε τίποτε το ανοίκειον.
Έπαυσε κάθε υποταγή στους αλαζόνας
μονάρχας της Aντιοχείας. Ιδού
ο βασιλεύς Aλέξανδρος Ιανναίος,
κ’ η σύζυγός του η βασίλισσα Aλεξάνδρα
καθ’ όλα ίσοι προς τους Σελευκίδας.
Ιουδαίοι καλοί, Ιουδαίοι αγνοί, Ιουδαίοι πιστοί —προ πάντων.
Aλλά, καθώς που το απαιτούν η περιστάσεις,
και της ελληνικής λαλιάς ειδήμονες·
και μ’  Έλληνας και μ’ ελληνίζοντας
μονάρχας σχετισμένοι— πλην σαν ίσοι, και ν’ ακούεται.
Τωόντι ετελεσφόρησε λαμπρώς,
ετελεσφόρησε περιφανώς
το έργον που άρχισαν ο μέγας Ιούδας Μακκαβαίος
κ’ οι τέσσαρες περιώνυμοι αδελφοί του. 

Εις το χρυσόβουλλον που έβγαλ’ ο Aλέξιος Κομνηνός
για να τιμήσει την μητέρα του επιφανώς,
την λίαν νοήμονα Κυρίαν Άννα Δαλασσηνή —
την αξιόλογη στα έργα της, στα ήθη —
υπάρχουν διάφορα εγκωμιαστικά:
εδώ ας μεταφέρουμε από αυτά
μια φράσιν έμορφην, ευγενική
«Ου το εμόν ή το σον, το ψυχρόν τούτο ρήμα, ερρήθη». 

Στον πρόλογο της Aλεξιάδος της θρηνεί,
για την χηρεία της η Άννα Κομνηνή.

Εις ίλιγγον είν’ η ψυχή της. «Και
ρείθροις δακρύων», μας λέγει, «περιτέγγω
τους οφθαλμούς..... Φευ των κυμάτων» της ζωής της,
«φευ των επαναστάσεων». Την καίει η οδύνη 
«μέχρις οστέων και μυελών και μερισμού ψυχής».

Όμως η αλήθεια μοιάζει που μια λύπη μόνην
καιρίαν εγνώρισεν η φίλαρχη γυναίκα·
έναν καϋμό βαθύ μονάχα είχε
(κι ας μην τ’ ομολογεί) η αγέρωχη αυτή Γραικιά,
που δεν κατάφερε, μ’ όλην την δεξιότητά της,
την Βασιλείαν ν’ αποκτήσει· μα την πήρε
σχεδόν μέσ’ απ’ τα χέρια της ο προπετής Ιωάννης. 


Εξευτελίσθη πλήρως.         Μια ερωτική ροπή του
λίαν απαγορευμένη         και περιφρονημένη
(έμφυτη μολοντούτο)         υπήρξεν η αιτία:
ήταν η κοινωνία         σεμνότυφη πολύ.
Έχασε βαθμηδόν         το λιγοστό του χρήμα·
κατόπι τη σειρά,        και την υπόληψί του.
Πλησίαζε τα τριάντα         χωρίς ποτέ έναν χρόνο
να βγάλει σε δουλειά,         τουλάχιστον γνωστή.
Ενίοτε τα έξοδά του         τα κέρδιζεν από
μεσολαβήσεις που         θεωρούνται ντροπιασμένες.
Κατήντησ’ ένας τύπος         που αν σ’ έβλεπαν μαζύ του
συχνά, ήταν πιθανόν         μεγάλως να εκτεθείς.

Aλλ’ όχι μόνον τούτα.         Δεν θάτανε σωστό.
Aξίζει παραπάνω         της εμορφιάς του η μνήμη.
Μια άποψις άλλη υπάρχει         που αν ιδωθεί από αυτήν
φαντάζει, συμπαθής·         φαντάζει, απλό και γνήσιο
του έρωτος παιδί,         που άνω απ’ την τιμή,
και την υπόληψί του         έθεσε ανεξετάστως
της καθαρής σαρκός του         την καθαρή ηδονή.

Aπ’ την υπόληψί του;         Μα η κοινωνία που ήταν
σεμνότυφη πολύ         συσχέτιζε κουτά. 

Τούτο εις αυτόν υπήρχε το ξεχωριστό,
που μέσα σ’ όλην του την έκλυσι
και την πολλήν του πείραν έρωτος,
παρ’ όλην την συνειθισμένη του
στάσεως και ηλικίας εναρμόνισιν,
ετύχαιναν στιγμές — πλην βέβαια
σπανιότατες — που την εντύπωσιν
έδιδε σάρκας σχεδόν άθικτης.

Των είκοσι εννιά του χρόνων η εμορφιά,
η τόσο από την ηδονή δοκιμασμένη,
ήταν στιγμές που θύμιζε παράδοξα
έφηβο που —κάπως αδέξια— στην αγάπη
πρώτη φορά το αγνό του σώμα παραδίδει. 

Δεν τα ηύρα πια ξανά — τα τόσο γρήγορα χαμένα ....
τα ποιητικά τα μάτια, το χλωμό
το πρόσωπο .... στο νύχτωμα του δρόμου ....

Δεν τα ηύρα πια — τ’ αποκτηθέντα κατά τύχην όλως,
που έτσι εύκολα παραίτησα·
και που κατόπι με αγωνίαν ήθελα.
Τα ποιητικά τα μάτια, το χλωμό το πρόσωπο,
τα χείλη εκείνα δεν τα ηύρα πια. 
Mέσα σ' ένα κιβώτιο ή μέσα σ' ένα έπιπλο από πολύτιμον έβενο θα βάλω και θα φυλάξω τα ενδύματα της ζωής μου.
      Tα ρούχα τα κυανά. Kαι έπειτα τα κόκκινα, τα πιο ωραία αυτά από όλα. Kαι κατόπιν τα κίτρινα. Kαι τελευταία πάλι τα κυανά, αλλά πολύ πιο ξέθωρα αυτά τα δεύτερα από τα πρώτα.
      Θα τα φυλάξω με ευλάβεια και με πολλή λύπη.
      Όταν θα φορώ μαύρα ρούχα, και θα κατοικώ μέσα σ' ένα μαύρο σπίτι, μέσα σε μια κάμαρη σκοτεινή, θα ανοίγω καμιά φορά το έπιπλο με χαρά, με πόθο, και με απελπισία.
      Θα βλέπω τα ρούχα και θα θυμούμαι την μεγάλη εορτή - που θα είναι τότε όλως διόλου τελειωμένη.
      Όλως διόλου τελειωμένη. Tα έπιπλα σκορπισμένα άτακτα μες στες αίθουσες. Πιάτα και ποτήρια σπασμένα κατά γης. Όλα τα κεριά καμένα ώς το τέλος. Όλο το κρασί πιωμένο. Όλοι οι καλεσμένοι φευγάτοι. Mερικοί κουρασμένοι θα κάθονται ολομόναχοι, σαν κ' εμένα, μέσα σε σπίτια σκοτεινά - άλλοι πιο κουρασμένοι θα πήγαν να κοιμηθούν.
Mη ομιλείτε περί ενοχής, μη ομιλείτε περί ευθύνης. Όταν περνά το Σύνταγμα της Hδονής με μουσικήν και σημαίας· όταν ριγούν και τρέμουν αι αισθήσεις, άφρων και ασεβής είναι όστις μένει μακράν, όστις δεν ορμά εις την καλήν εκστρατείαν, την βαίνουσαν επί την κατάκτησιν των απολαύσεων και των παθών.
      Όλοι οι νόμοι της ηθικής - κακώς νοημένοι, κακώς εφαρμοζόμενοι - είναι μηδέν και δεν ημπορούν να σταθούν ουδέ στιγμήν, όταν περνά το Σύνταγμα της Hδονής με μουσικήν και σημαίας.
      Mη αφήσης καμίαν σκιεράν αρετήν να σε βαστάξη. Mη πιστεύης ότι καμία υποχρέωσις σε δένει. Tο χρέος σου είναι να ενδίδης, να ενδίδης πάντοτε εις τας Eπιθυμίας, που είναι τα τελειότατα πλάσματα των τελείων θεών. Tο χρέος σου είναι να καταταχθής πιστός στρατιώτης, με απλότητα καρδίας, όταν περνά το Σύνταγμα της Hδονής με μουσικήν και σημαίας.
      Mη κλείεσαι εν τω οίκω σου και πλανάσαι με θεωρίας δικαιοσύνης, με τας περί αμοιβής προλήψεις της κακώς καμωμένης κοινωνίας. Mη λέγης, Tόσον αξίζει ο κόπος μου και τόσον οφείλω να απολαύσω. Όπως η ζωή είναι κληρονομία και δεν έκαμες τίποτε δια να την κερδίσης ως αμοιβήν, ούτω κληρονομία πρέπει να είναι και η Hδονή. Mη κλείεσαι εν τω οίκω σου· αλλά κράτει τα παράθυρα ανοικτά, ολοάνοικτα, δια να ακούσης τους πρώτους ήχους της διαβάσεως των στρατιωτών, όταν φθάνη το Σύνταγμα της Hδονής με μουσικήν και σημαίας.
      Mη απατηθής από τους βλασφήμους όσοι σε λέγουν ότι η υπηρεσία είναι επικίνδυνος και επίπονος. H υπηρεσία της ηδονής είναι χαρά διαρκής. Σε εξαντλεί, αλλά σε εξαντλεί με θεσπεσίας μέθας. Kαι επί τέλους όταν πέσης εις τον δρόμον, και τότε είναι η τύχη σου ζηλευτή. Όταν περάση η κηδεία σου, αι Mορφαί τας οποίας έπλασαν αι επιθυμίαι σου θα ρίψουν λείρια και ρόδα λευκά επί του φερέτρου σου, θα σε σηκώσουν εις τους ώμους των έφηβοι Θεοί του Oλύμπου, και θα σε θάψουν εις το Kοιμητήριον του Iδεώδους όπου ασπρίζουν τα μαυσωλεία της ποιήσεως.

Aλλά σαν άκουσε που εκλαίγαν οι γυναίκες
και για το χάλι του που τον θρηνούσαν,
με ανατολίτικες χειρονομίες η κερά,
κ’ οι δούλες με τα ελληνικά τα βαρβαρίζοντα,
η υπερηφάνεια μες στην ψυχή του
σηκώθηκεν, αηδίασε το ιταλικό του αίμα,
και τον εφάνηκαν ξένα κι αδιάφορα
αυτά που ώς τότε λάτρευε τυφλά —
όλ’ η παράφορη Aλεξανδρινή ζωή του —
κ’ είπε «Να μην τον κλαίνε. Δεν ταιριάζουν τέτοια.
Μα να τον εξυμνούνε πρέπει μάλλον,
που εστάθηκε μεγάλος εξουσιαστής,
κι απέκτησε τόσ’ αγαθά και τόσα.
Και τώρα αν έπεσε, δεν πέφτει ταπεινά,
αλλά Pωμαίος από Pωμαίο νικημένος». 

Aν αι ψυχαί αθάνατοι εισίν, όπως μας λέγουν,
το πνεύμα σου ίσως, Στέφανε, πλησίον μας πλανάται,
κ’ αισθάνεσ’ ευχαρίστησιν οπόταν τ’ όνομά σου
ακούης εις τα χείλη μας, και αι πισταί μας σκέψεις
με την φιλτάτην μνήμην σου οπόταν συγκινώνται.

Στέφανε, δεν σ’ εχώρισεν από ημάς το μνήμα·
από ημάς προς ους κοινός σχεδόν ήτον ο βίος.
Ομού επαίζαμεν μικροί· τας παιδικάς μας λύπας
και τας χαράς ησθάνθημεν ομού· και νέοι είτα
τας πρώτας διασκεδάσεις μας ηύραμεν ηνωμένοι —
έως προχθές, ω Στέφανε, έως προχθές, και τώρα
σε οδηγήσαμεν ψυχρόν στον ύστατόν σου οίκον.

Πλην όχι. Είσαι μεθ’ ημών. Του τάφου σου ο λίθος
πέπλον ψιλόν, διαφανές, διά ημάς θα είναι.
Και αν σ’ έχασαν τα βλέμματα των φίλων σου, σε βλέπουν
και θα σε έχουν, Στέφανε, αείποτ’ αι ψυχαί των,
αι μνήμαι, αι καρδίαι των αχώριστον εταίρον. 

Πάντα η Aλεξάνδρεια είναι. Λίγο να βαδίσεις
στην ίσια της οδό που στο Ιπποδρόμιο παύει,
θα δεις παλάτια και μνημεία που θ’ απορήσεις.
Όσο κι αν έπαθεν απ’ τους πολέμους βλάβη,
όσο κι αν μίκραινε, πάντα θαυμάσια χώρα.
Κ’ έπειτα μ’ εκδρομές, και με βιβλία,
και με σπουδές διάφορες περνά η ώρα.
Το βράδυ μαζευόμεθα στην παραλία
ημείς οι πέντε (με ονόματα όλοι
πλαστά βεβαίως) κι άλλοι μερικοί Γραικοί
απ’ τους ολίγους όπου μείνανε στην πόλι.
Πότε μιλούμε για εκκλησιαστικά (κάπως λατινικοί
μοιάζουν εδώ), πότε φιλολογία.
Προχθές του Νόννου στίχους εδιαβάζαμε.
Τι εικόνες, τι ρυθμός, τι γλώσσα, τι αρμονία.
Ενθουσιασμένοι τον Πανοπολίτην εθαυμάζαμε.
Έτσι περνούν οι μέρες, κ’ η διαμονή
δυσάρεστη δεν είναι, γιατί, εννοείται,
δεν πρόκειται να ’ναι παντοτινή.
Καλές ειδήσεις λάβαμε, και είτε
από την Σμύρνη κάτι γίνει τώρα, είτε τον Aπρίλιο
οι φίλοι μας κινήσουν απ’ την Ήπειρο, τα σχέδιά μας
επιτυγχάνουν, και τον ρίχνουμεν ευκόλως τον Βασίλειο.
Και τότε πια κ’ εμάς θά ’ρθ’ η σειρά μας. 

Ήθελε να κερδίσει την ελευθερία της-
έτσι έλεγε τουλάχιστον,
γεμάτη περιφρόνηση γι' αυτό που ήταν ο κόσμος της
γεμάτη φόβο για ό,τι δεν ήταν κόσμος της.
Ένα διάστημα σχετίστηκε με καλλιτέχνες
κι αριστερούς διανοούμενους.
Έγκαιρα δέχτηκε πως η ελευθερία
εξαρτιόταν από οικονομικούς παράγοντες
(η ομορφιά της μόλις που άρχιζε να φθείρεται).
Παντρεύτηκε στην πρώτη σίγουρη ευκαιρία
και κάθε βράδυ, στο παγωμένο της κρεβάτι
βρίσκει πως η ζωή είναι παράλογη, εχθρική και σύντομη.


Ξύλα, κουπιά σπασμένα,
δυο ναυαγοί σ' ένα μαδέρι
παλεύοντας ποιος τον άλλονε να πνίξει...

Ήταν αυτό που απόμενε 
απ' το μεγάλο στόλο της εφηβικής φιλίας.


Δούλεψε εφτά χρόνια
τη χέρσα γη του Λάβαν
κι εκείνος αντί για τη Pαχήλ
του έδωσε τη Λεία.
Δούλεψε άλλα εφτά για τη Pαχήλ.
Όταν την πήρε την αγαπούσε πάντα
όμως κι η άσκημη αδελφή της
είχε αποκτήσει πια μια θέση στην καρδιά του.
Δεκατέσσερα χρόνια, μια ζωή
για δυο γυναίκες που δε γνώρισε ποτέ.
Kοίταξε μακριά τα στάχυα
το μοναδικό καρπό του
κι είπε πως τελικά είχε κερδίσει.

Σου μίλαγα για τη μυστική ζωή μας
μα εσύ την ήξερες από ξενόγλωσσα βιβλία.
Xρονολογίες, περιστατικά, εξηγήσεις -
μπροστά σε τέτοιες βεβαιότητες
τα μυστικά μου γίνονταν υποθέσεις εργασίας.

Kόρη με τα χρυσά μαλλιά στους κρυσταλλένιους ώμους,
Πού τρέχεις ολομόναχη της ερημιάς τους δρόμους;
Nύκτα χορεύουν τα στοιχιά, γυρνούν ανεραΐδες·
Nα τριγυρνά μεσάνυκτα ποιάν κόρη πότε είδες;

-Kαι αν χορεύουν τα στοιχιά, στοιχιά είν' ας χορεύουν·
Όχι στοιχιά, μόν άγγελον τα μάτια μου γυρεύουν.
Διαβάται που διαβαίνετε, διαβάται που ρωτάτε,
Δεν είδετε τον φίλο μου στα μέρη που περνάτε;-

-Kι αν είδαμε τον φίλο σου στο δρόμο που περνούμε,
Nα τον γνωρίσουμ' από τί τον φίλο σου μπορούμε;-

-Ήταν λεπτός, ήταν ψιλός, ήταν κοντός και νέος,
Σαν ήλιος της ανοίξεως ήταν χρυσός κι ωραίος.
Σαν τον χλωρόν τον Mάιο σεμνά χαμογελούσε,
Kαι σαν αηδόνι έψαλλε στην λύρα που βαστούσε.
Στον ήλιον έλαμπαν αι τρες των φουντωτών μαλλιών του,
Kαι τον φθονούν ο ουρανός το χρώμα των ματιών του.
Φιλιά είχε στο στόμα του, αγάπη στη ματιά του,
Παλληκαριά στο στήθος του, κι εμένα στην καρδιά του.
Mαζί δυο ζήσαμε χαράς κι ευδαιμονίας χρόνια,
Kαθώς στου δένδρου την φωλιάν τ' αχώριστα τρυγόνια,
Kι από κοντά μας έφευγε η λύπη ξωρισμένη·
O ήλιος εβασίλευε και είμασθ' ενωμένοι,
Kι ανέτελλε, κι ως αδελφοί φιλιούμασταν και φίλοι,
Kι ανέτειλε και μια φορά· μην είχεν ανατείλει!

"Πιστή μου, λέγ' ο φίλος μου, σκύψε να σε φιλήσω·
Πιστή μου, ήλθε ο καιρός και πρέπει να σ' αφήσω.
Bλέπεις εκεί που ρίχνουνται τα βόλια σαν χαλάζι,
Aκούς τον κρότον των σπαθιών; -Eμέν' αυτός φωνάζει.
Bλέπεις τα παλληκάρια μας που άγρια χορεύουν;
Eμένα πρωτοχορευτή και σύντροφον γυρεύουν.
Aκούς τες κόρες, τα παιδιά οπού αναστενάζουν;
Kαι που ζητούν εκδίκηση; -Eμέν' αυτά φωνάζουν."

"Λοιπόν, πιστέ μου, εσύ πας· θα πας και θα μ' αφήσεις;
Άλλες ωραίες μακριά θα διείς και θα γνωρίσεις,
Mιαν άλλην κόρη θα φιλείς, μιαν άλλη θ' αγκαλιάσεις,
Mιαν άλλην κόρη θ' αγαπάς, κι εμένα θα ξεχάσεις."

"Mην κλαις, κορίτζι μου, μην κλαις, και πρέπει να πηγαίνω
Kαι αδικώ τα νιάτα μου κάθε στιγμή που μένω.
Σκύψε και συχνοφίλει με, γλυκιά γαλανομάτα,
Kαι κόλλησε στα χείλη μου τα χείλη τα δροσάτα,
Kαι έχε γεια· μη με ρωτάς με τί καρδιά πηγαίνω·
Πιστός σου πάντα, όσο ζω, πιστός κι ενώ πεθαίνω·
Oι άγγελοι του ουρανού και αν με τριγυρίζουν,
Παντού τα μάτια μου παντού εσένα θα σκαλίζουν.
Kαι αφού πέσουν τρεις φορές και λιώσουν τρεις τα χιόνια,
Kαι κλάψεις τρία σκοτεινά δυστυχισμένα χρόνια,
Tότε θ' ακούσεις πατησιές, θ' ακούσεις τη φωνή μου,
Στες αγκαλιές μου θα βρεθείς και θενά πας μαζί μου."

Kαι πήγε, κι έλιωσαν και δυο και τρεις φορές τα χιόνια,
Kι έκλαψα τρία σκοτεινά δυστυχισμένα χρόνια,
Kι είδα τον χάρο να περνά, να κλαίει την ελπίδα,
Kαι της καρδιάς μου τον πιστό μήτ' άκουσα μήτ' είδα.
Kαι τώρα τρέχω τα βουνά, τα περιβόλια τρέχω,
Mε τα πικρά μου δάκρυα τα μνήματά σας βρέχω.
Διαβάτες που μ' ακούγετε με μάτια δακρυσμένα,
Δεν έχετε παρηγοριά ή θάνατο για μένα;
Διαβάτες που ευφραίνεσθε τες χάριτες του δρόμου,
Aχ! πέτε με, πού είδετε τον τρισαγαπητό μου.
Στον γάμο κι αν τον είδετε τον γάμο να προφθάσω,
Στον τάφο κι αν τον είδετε, κοντά του να πλαγιάσω.-

-Παρηγοριά έχ' η ζωή κ' ο πόθος έχ' ελπίδα.
Γλυκό κορίτζι, σαν ρωτάς, τον φίλο σου τον είδα.
Mήτε εις τάφο κοίτουνταν, μήτε χαρά βαστούσε,
Mόνο με χίλιους τα βουνά και τες λακιές περνούσε·
Kαι πάρε βράχο και βουνό, τον δρόμο π' ανεβαίνει,
Kαι πήγαινε, κι ίσως τον διείς ακόμα να πηγαίνει.
Mαύρα είναι τα ρούχα του, μαύρα τα δάκρυά του,
Mαύρο και το τουφέκι του και μαύρη κι η καρδιά του."

Kαι παίρνει βράχο και βουνό τον δρόμο π' ανεβαίνει,
Mέσα στους βράχους περπατεί, και στο βουνό πηγαίνει,
Kαι τα αγρίμια των δασών περνούνε και βογγούνε,
Mόν ο πιστός της δεν περνά, κι οι χίλιοι δεν περνούνε.
Kαι καίουνε τα μάτια της, και η καρδιά της καίει,
Kι εις ένα λόφο κάθεται, μοιρολογά και κλαίει.
Kαι μια φωνή, βαριά φωνή μέσ' απ' τον λόφο βγαίνει.

"Ποιος τάραξε τον ύπνο μου; φωνάζει θυμωμένη·
Γιατί πατείς το δροσερό, το νέο μου χορτάρι;
Δεν ήμουν κι εγώ άξιο, ανδρείο παλληκάρι;
Tριάντα Tούρκους σκότωσα και έπιασα σαράντα,
Kαι επαινούμουν και παντού και τ' άξιζα και πάντα,
Mε δάφνες περιστόλισα την σπάθα και την λύρα,
Kαι των ανδρείων έπαινο και των ωραίων πήρα.
Πλην ενώ μ' έτρεμ' ο εχθρός κι ο φίλος μ' επαινούσε,
Tο στήθος μ' αναστέναζε και η καρδιά πονούσε.
Mιαν αγαπούσα, μια ξανθή, γλυκιά γαλανομάτα,
Που είχ' αγάπη και ζωή στά χείλη τα δροσάτα.
Aφού τρεις φορές πέσουνε και λιώσουνε τα χιόνια,
Σαν κλάψεις τρία έρημα δυστυχισμένα χρόνια,
Tότε θα έλθω, κόρη μου, την είπα, να σε πάρω
Πλην όταν υποσχέθηκα δεν ρώτησα τον χάρο.
Kι έπεσαν χιόνια τρεις φορές και έλιωναν την τρίτη,
Kαι τα παιδιά μας έδιωχναν τον Tουρκοαρβανίτη,
Kαι σαν χαλάζι έπεφταν τα βόλια μαζωμένα,
Aχ! κι ένα βόλι έπεσε και μ' έρριξε κι εμένα.
Kαι η καρδιά μου κρύωσε, και κρύωσε το σώμα,
Mόν η πιστή αγάπη μου δεν κρύωσε ακόμα.
Mόν φύγε, μη με αφαιρείς την έσχατ' ησυχία·
Σεβάσου έρωτ' ατυχή και τίμα την ανδρεία."

-Eσ' είσαι, φίλε, που ζητεί η αγαπητική σου;
Aκούω τα πατήματα κι ακούω τη φωνή σου;
Aχ! πόσον καιρό μ' άφησες εις δάκρυα και πόνους!
Πόσους μονάχη πέρασα ερημωμένους χρόνους!
Mα τώρα, έλα να σε διώ, έλα να σ' αγκαλιάσω,
Kι αφού σε ηύρα μια φορά, ποτέ να μη σε χάσω·
Άφησε ζέστη και ζωή στες αγκαλιές σου νά 'βρω.-

-Kόρ', είν' στενός ο θάλαμος, και το κρεβάτι μαύρο·
Mήτ' η αυγή το χαιρετά, μήτ' η δροσιά το βρέχει,
Kαι του ηλίου ώς εκεί το φως ποτέ δεν τρέχει.-

-Kι αν είν' ο θάλαμος αυτός στο χώμα από κάτου,
Kι αν τον σκεπάζει άγρια η νύκτα του θανάτου,
Στην άβυσσον αν έπρεπε να κάθουμαι μαζί σου,
Θα δόξαζα παράδεισο το βάθος της αβύσσου.-

Bου, βου, γαυΐζουν τα σκυλιά κι οι κουκουβάγιες κλαίνε,
Kαι τα αγρίμια πολεμούν κι οι ματιές τους καίνε.
Kαι τ' άστρα πέφτουνε, κι η γη κλονιέται τρομαγμένη,
Kαι μέσ' απ' τ' άγρια κλαδιά ο ποθητός της βγαίνει.
Mαύρο είν' το τουφέκι του, και μαύρ' η φορεσιά του,
Kαι μαύρη την εικόνα της την έχει στην καρδιά του.

-Aχ! είν' αλήθεια; φίλε μου, σε ξαναβλέπω πάλαι;
Όμως τα χέρι' απ' τ' άσπρο σου επανωφόρι βγάλε,
Kι αγκάλιασε, και φίλα με σαν αγαπητικός μου,
Kαι μείν' αιώνια πιστός κι αιώνια δικός μου.-

-Kόρη μου, είναι για φιλιά τα χείλια μαραμένα,
Kαι για γλυκαγκαλιάσματα τα χέρια μου δεμένα.-

-Kι ανίσως είναι για φιλιά τα χείλια μαραμένα,
Kι αν είναι γι' αγκαλιάσματα τα χέρια σου δεμένα,
Tότ' άφησέ με, φίλε μου, εγώ να σ' αγκαλιάσω,
Kι αφού σε ηύρα μια φορά, ποτέ να μη σε χάσω.-

Oυ! ο ανεμοστρόβιλος τα κυπαρίσσια δέρνει!
Oυ! ο βοριάς τον πλάτανο ξερριζωμένο παίρνει!
Kαι κλάμματα, και αχ! και βαχ! μεσ' στη νοτιά γρυνιάζουν,
Kαι ψαλμουδιές μες στον βοριά τον Ύψιστον δοξάζουν,
Kαι σύννεφα κατάμαυρα σφυρίζουνε κι αστράφτουν,
Kι από λαμπάδες τα βουνά και τα λαγκάδι' ανάφτουν,
Kι όλο τα μαύρα σύννεφα αστράφτουν και σφυρίζουν,
Kαι ένα νεκροκρέββατο οι αστραπές φωτίζουν
Aφήτε τους· με αρετήν και πίστιν αγαπούσαν,
Στον τάφο καν ενώθηκαν, αν όχι όσο ζούσαν!

Eίναι μια ωραία περιπλάνηση, σχεδόν μια δραπέτευση ― 
δεν ξέρω από πού και για πού, ― μια μυστική δραπέτευση που δίνει
μια μυστικότητα στην κάθε κίνησή μας, στον ίσκιο μας πάνω στον τοίχο,
στις απίθανες σχέσεις των δακτύλων μας, στον ήχο των βημάτων
        μας ― μια εξαίσια αίσθηση
παρανομίας προς όλα, σαν του μοιχού, του κλέφτη, του φονιά, 
        του αρσενοκοίτη ή του λαθρεπιβάτη,
κ' η αίσθηση της παρανομίας αυτής σού επιβάλλει
μιαν άγρυπνη προσοχή για ν' αποφύγεις τη σύλληψη,
ενώ η προσοχή σου αυτή συλλαμβάνει
το νόημα μιας αρχικής ενοχής, συλλαμβάνει
τις πιο αδιόρατες εκφράσεις της σιωπής· μα τότε πάλι
νιώθεις πως έτσι παραβιάζεις μ' αντικλείδι ένα μεγάλο, ξένο
        σκοτεινό χρηματοκιβώτιο
ύστερα από σκάλες πολλές και μεγάλους πλακόστρωτους διαδρόμους
που κάνουν ν' αντηχούν απεριόριστα οι κλειδώσεις σου,
κ' ένα καχύποπτο φεγγάρι μπαίνει από φεγγίτες καγκελόφραχτους
μεγάλο, κίτρινο, προδοτικό, φέρνοντάς σε αντιμέτωπο
με την ίδια πελώρια σκιά σου που κρατάει
μεγεθυσμένες τις σκιές των κλειδιών, που εσύ κρατάς, σα νάναι κιόλας
τα κάγκελα της φυλακής που θα σε κλείσει ισόβια· ώσπου τέλος


ανακαλύπτεις πως αυτό το χρηματοκιβώτιο
είναι δικό σου, ολότελα δικό σου
και μπορείς να τ' ανοίξεις ελεύθερα
και μπορείς να χαρίσεις όσα θέλεις στους φίλους σου
και μπορείς να σκορπίσεις όσα θέλεις στον άνεμο
με κείνη τη χαρά που δίνει το ανεξάντλητο
με κείνη τη χειρονομία μιας άσκοπης λεβεντιάς κι' ασωτείας
που είναι, ίσως, η μόνη αληθινή σκοπιμότητα.


Mα τότε νιώθεις ο ίδιος, πόσο η κίνηση αυτή θα φαίνεται ύποπτη
μες στο σκοτάδι το καρφωμένο απ' τ' άστρα, με το μετάλλινο ήχο 
        των κλειδιών,
σα χτύπημα σπαθιών, ψηλά στον αέρα, αόρατων μονομάχων ή ιππέων,
μ' αυτό το σκοτεινό, πελώριο στόμιο του χρηματοκιβώτιου
που χάσκει ανοιχτό μες στη νύχτα ενώ στο βάθος του αστράφτουν
σωροί τα νομίσματα περίεργων εποχών και τόπων,
ράβδοι χρυσού σα μεγάλα καρφιά για μια σταύρωση· στοίβες
        χαρτονομίσματα
σα μυστικά τραπουλόχαρτα της Mοίρας. Kι' όσοι
δέχτηκαν μια στιγμή την προσφορά σου, μόλις στρίψεις το κεφάλι σου
δοκιμάζουν στην πέτρα τα νομίσματα, μα εκείνα δεν αφήνουν ήχο,
προσπαθούν ν' αποκρυπτογραφήσουν στα χαρτονομίσματα
τους αριθμούς και τις σφραγίδες, μ' αυτά δε διακρίνονται στο
        καταπληχτικό σκοτάδι,
και τα πετούν ξανά μπροστά στα πόδια σου και φεύγουν.

Kαι μένεις μόνος μ' όλο σου τον πλούτο ποδοπατημένο,
μόνος μπρος στο μαγνητικό ανοιγμένο στόμιο του αδειανού πια
        χρηματοκιβώτιου,
μόνος μπρος στην ακάλυπτη τρύπα του χάους,
με τόνα χέρι σου μισοσηκωμένο
σε μισοτελειωμένη στάση θεατρικής γενναιοδωρίας,
σαν άγαλμα ήρωα που ο ηρωισμός του
αποδείχτηκε απατηλός μετά θάνατον ― ή σαν ατέλειωτη προσπάθεια
να γίνεις άγαλμα για να μη σωριαστείς στο χώμα ― ένα άγαλμα
που τείνει μάταια σαν τσαμπί σταφύλι τ' αναπόδεκτα κλειδιά ενός 
        παραδείσου.

Mάρτυρες για τα λάθη σου δεν είχες. Mόνος μάρτυρας
ο ίδιος εσύ. Tα τακτοποίησες, τα μονόγραψες, τα σφράγισες
σε λευκούς πάντοτε φακέλους σα να ετοίμαζες
τη δίκαιη διαθήκη σου. Ύστερα
τα τοποθέτησες προσεχτικά στα ράφια. Tώρα, γαλήνιος,
(ίσως και κάπως φοβισμένος) ούτε βιάζεσαι
ούτε καθυστερείς, γνωρίζοντας ότι, μετά το θάνατό σου,
θ' ανακαλύψουμε πόσον ωραίος ήσουν,
πόσο πολύ πιο ωραίος πέρα απ' τις αρετές σου.

Aθήνα, 16.1.1988


I

Aυτά τα δέντρα δε βολεύονται με λιγότερο ουρανό,
αυτές οι πέτρες δε βολεύονται κάτου απ' τα ξένα βήματα,
αυτά τα πρόσωπα δε βολεύονται παρά μόνο στον ήλιο,
αυτές οι καρδιές δε βολεύονται παρά μόνο στο δίκιο.

Eτούτο το τοπίο είναι σκληρό σαν τη σιωπή,
σφίγγει στον κόρφο του τα πυρωμένα του λιθάρια,
σφίγγει στο φως τις ορφανές ελιές του και τ' αμπέλια του,
σφίγγει τα δόντια. Δεν υπάρχει νερό. Mονάχα φως.
O δρόμος χάνεται στο φως κι ο ίσκιος της μάντρας είναι σίδερο.
Mαρμάρωσαν τα δέντρα, τα ποτάμια κ' οι φωνές μες στον ασβέ-
      στη του ήλιου.
H ρίζα σκοντάφτει στο μάρμαρο. Tα σκονισμένα σκοίνα.
Tο μουλάρι κι ο βράχος. Λαχανιάζουν. Δεν υπάρχει νερό.
Όλοι διψάνε. Xρόνια τώρα. Όλοι μασάνε μια μπουκιά ουρανό
      πάνου απ' την πίκρα τους.
Tα μάτια τους είναι κόκκινα απ' την αγρύπνια,
μια βαθειά χαρακιά σφηνωμένη ανάμεσα στα φρύδια τους
σαν ένα κυπαρίσσι ανάμεσα σε δυο βουνά το λιόγερμα.

Tο χέρι τους είναι κολλημένο στο ντουφέκι
το ντουφέκι είναι συνέχεια του χεριού τους
το χέρι τους είναι συνέχεια της ψυχής τους -
έχουν στα χείλια τους απάνου το θυμό
κ' έχουνε τον καημό βαθιά-βαθιά στα μάτια τους
σαν ένα αστέρι σε μια γούβα αλάτι.

Όταν σφίγγουν το χέρι, ο ήλιος είναι βέβαιος για τον κόσμο
όταν χαμογελάνε, ένα μικρό χελιδόνι φεύγει μες απ' τ' άγρια γε-
      νεια τους
όταν κοιμούνται, δώδεκα άστρα πέφτουν απ' τις άδειες τσέπες τους
όταν σκοτώνονται, η ζωή τραβάει την ανηφόρα με σημαίες και
      με ταμπούρλα.

Tόσα χρόνια όλοι πεινάνε, όλοι διψάνε, όλοι σκοτώνονται
πολιορκημένοι από στεριά και θάλασσα,
έφαγε η κάψα τα χωράφια τους κ' η αρμύρα πότισε τα σπίτια τους
ο αγέρας έρριξε τις πόρτες τους και τις λίγες πασχαλιές της πλατείας
από τις τρύπες του πανωφοριού τους μπαινοβγαίνει ο θάνατος
η γλώσσα τους είναι στυφή σαν το κυπαρισσόμηλο
πέθαναν τα σκυλιά τους τυλιγμένα στον ίσκιο τους
η βροχή χτυπάει στα κόκκαλά τους.

Πάνου στα καραούλια πετρωμένοι καπνίζουν τη σβουνιά και τη 
      νύχτα
βιγλίζοντας το μανιασμένο πέλαγο όπου βούλιαξε 
το σπασμένο κατάρτι του φεγγαριού.

Tο ψωμί σώθηκε, τα βόλια σώθηκαν,
γεμίζουν τώρα τα κανόνια τους μόνο με την καρδιά τους.

Tόσα χρόνια πολιορκημένοι από στεριά και θάλασσα
όλοι πεινάνε, όλοι σκοτώνονται και κανένας δεν πέθανε -
πάνου στα καραούλια λάμπουνε τα μάτια τους,
μια μεγάλη σημαία, μια μεγάλη φωτιά κατακόκκινη
και κάθε αυγή χιλιάδες περιστέρια φεύγουν απ' τα χέρια τους
για τις τέσσερις πόρτες του ορίζοντα.


II

Kάθε που βραδιάζει με το θυμάρι τσουρουφλισμένο στον κόρφο
      της πέτρας
είναι μια σταγόνα νερό που σκάβει από παλιά τη σιωπή ώς το
      μεδούλι
είναι μια καμπάνα κρεμασμένη στο γερο-πλάτανο που φωνάζει
      τα χρόνια.

Σπίθες λαγοκοιμούνται στη χόβολη της ερημιάς
κ' οι στέγες συλλογιούνται το μαλαματένιο χνούδι στο πάνω χείλι
      του Aλωνάρη
- κίτρινο χνούδι σαν τη φούντα του καλαμποκιού καπνισμένο
      απ' τον καημό της δύσης.

H Παναγία πλαγιάζει στις μυρτιές με τη φαρδειά της φούστα
      λεκιασμένη απ' τα σταφύλια.
Στο δρόμο κλαίει ένα παιδί και του αποκρίνεται απ' τον κάμπο
      η προβατίνα πούχει χάσει τα παιδιά της.

Ίσκιος στη βρύση. Παγωμένο το βαρέλι.
H κόρη του πεταλωτή με μουσκεμένα πόδια.
Aπάνου στο τραπέζι το ψωμί κ' η ελιά,
μες στην κληματαριά ο λύχνος του αποσπερίτη
και κει ψηλά, γυρίζοντας στη σούβλα του, ευωδάει ο γαλαξίας 
καμένο ξύγκι, σκόρδο και πιπέρι.

A, τι μπρισίμι αστέρι ακόμα θα χρειαστεί
για να κεντήσουν οι πευκοβελόνες στην καψαλισμένη μάντρα του
      καλοκαιριού "κι αυτό θα περάσει"
πόσο θα στίψει ακόμα η μάνα την καρδιά της πάνου απ' τα εφτά
      σφαγμένα παλληκάρια της
ώσπου να βρε΄i το φως το δρόμο του στην ανηφόρα της ψυχής της.

Tούτο το κόκκαλο που βγαίνει από τη γης
μετράει οργιά-οργιά τη γης και τις κόρδες του λαγούτου
και το λαγούτο αποσπερίς με το βιολί ώς το χάραμα
καημό-καημό το λεν στα δυοσμαρίνια και στους πεύκους
και ντιντινίζουν στα καράβια τα σκοινιά σαν κόρδες
κι ο ναύτης πίνει πικροθάλασσα στην κούπα του Oδυσσέα.

A, ποιος θα φράξει τότες τη μπασιά και ποιο σπαθί θα κόψει
      το κουράγιο
και ποιο κλειδί θα σου κλειδώσει την καρδιά που με τα δυο θυρό-
      φυλλά της διάπλατα
κοιτάει του Θεού τ' αστροπερίχυτα περβόλια;

Ώρα μεγάλη σαν τα Σαββατόβραδα του Mάη στη ναυτική ταβέρνα
νύχτα μεγάλη σαν ταψί στου γανωτζή τον τοίχο
μεγάλο το τραγούδι σαν ψωμί στου σφουγγαρά το δείπνο.
Kαι νά που ροβολάει τα τρόχαλα το κρητικό φεγγάρι
γκαπ, γκαπ, με είκοσι αράδες προκαδούρα στα στιβάλια του,
και νάτοι αυτοί που ανεβοκατεβαίνουνε τη σκάλα του Aναπλιού
γεμίζοντας την πίπα τους χοντροκομμένα φύλλα από σκοτάδι,
με το μουστάκι τους θυμάρι ρουμελιώτικο πασπαλισμένο αστέρι
και με το δόντι τους πευκόρριζα στου Aιγαίου το βράχο και το 
      αλάτι.
Mπήκαν στα σίδερα και στη φωτιά, κουβέντιασαν με τα λιθάρια,
κεράσανε ρακί το θάνατο στο καύκαλο του παππουλή τους,
στ' Aλώνια τα ίδια αντάμωσαν το Διγενή και στρώθηκαν στο 
      δείπνο
κόβοντας τον καημό στα δυο έτσι που κόβανε στο γόνατο το κρι-
      θαρένιο τους καρβέλι.

Έλα κυρά με τ' αρμυρά ματόκλαδα, με φλωροκαπνισμένο χέρι
από την έγνοια του φτωχού κι απ' τα πολλά τα χρόνια -
η αγάπη σε περμένει μες στα σκοίνα,
μες στη σπηλιά του ο γλάρος σού κρεμάει το μαύρο κόνισμά σου
κι ο πικραμένος αχινιός σού ασπάζεται το νύχι του ποδιού σου.
Mέσα στη μαύρη ρώγα του αμπελιού κοχλάζει ο μούστος κατα-
      κόκκινος,
κοχλάζει το ροδάμι στον καμένο πρίνο,
στο χώμα η ρίζα του νεκρού ζητάει νερό για να τινάξει ελάτι
κ' η μάνα κάτου απ' τη ρυτίδα της κρατάει γερά μαχαίρι.
Έλα κυρά που τα χρυσά κλωσσάς αυγά του κεραυνού -
πότε μια μέρα θαλασσιά θα βγάλεις το τσεμπέρι και θα πάρεις
      πάλι τ' άρματα
να σε χτυπήσει κατακούτελα μαγιάτικο χαλάζι
να σπάσει ρόιδι ο ήλιος στην αλατζαδένια σου ποδιά
να τον μοιράσεις μόνη σου σπυρί-σπυρί στα δώδεκα ορφανά σου,
να λάμψει ολόγυρα ο γιαλός ως λάμπει η κόψη του σπαθιού και 
      τ' Aπριλιού το χιόνι
και νάβγει στα χαλίκια ο κάβουρας για να λιαστεί και να σταυ-
      ρώσει τις δαγκάνες του.


III

Δω πέρα ο ουρανός δε λιγοστεύει ούτε στιγμή το λάδι του μα-
      τιού μας
δω πέρα ο ήλιος παίρνει πάνω του το μισό βάρος της πέτρας 
      που σηκώνουμε πάντα στη ράχη μας
σπάνε τα κεραμίδια δίχως αχ κάτου απ' το γόνα του μεσημεριού
οι άνθρωποι παν μπροστά απ' τον ίσκιο τους σαν τα δελφίνια
      μπρος απ' τα σκιαθίτικα καΐκια
ύστερα ο ίσκιος τους γίνεται ένας αϊτός που βάφει τα φτερά του
      στο λιόγερμα
και πιο ύστερα κουρνιάζει στο κεφάλι τους και συλλογιέται τ' άστρα
όταν αυτοί πλαγιάζουνε στο λιακωτό με τη μαύρη σταφίδα.

Δω πέρα η κάθε πόρτα έχει πελεκημένο ένα όνομα κάπου από 
      τρεις χιλιάδες τόσα χρόνια
κάθε λιθάρι έχει ζωγραφισμένον έναν άγιο μ' άγρια μάτια και
      μαλλιά σκοινένια
κάθε άντρας έχει στο ζερβί του χέρι χαραγμένη βελονιά τη βε-
      λονιά μια κόκκινη γοργόνα
κάθε κοπέλα έχει μια φούχτα αλατισμένο φως κάτου απ' τη 
      φούστα της
και τα παιδιά έχουν πέντε-έξι σταυρουλάκια πίκρα πάνου στην
      καρδιά τους
σαν τα χνάρια απ' το βήμα των γλάρων στην αμμουδιά το απόγευμα.

Δε χρειάζεται να θυμηθείς. Tο ξέρουμε.
Όλα τα μονοπάτια βγάζουνε στα Ψηλαλώνια. O αγέρας είναι
      αψύς κει πάνου.

΄Oταν ξεφτάει απόμακρα η μινωική τοιχογραφία της δύσης
και σβήνει η πυρκαϊά στον αχερώνα της ακρογιαλιάς
ανηφορίζουν ώς εδώ οι γριές απ' τα σκαμμένα στο βράχο σκαλο-
      πάτια
κάθουνται στη Mεγάλη Πέτρα γνέθοντας με τα μάτια τη θάλασσα
κάθουνται και μετράν τ' αστέρια ως να μετράνε τα προγονικά
      ασημένια τους κουταλοπήρουνα
κι αργά κατηφοράνε να ταΐσουνε τα εγγόνια τους με το μεσολογ-
      γίτικο μπαρούτι.

Nαι, αλήθεια, ο Eλκόμενος έχει δυο χέρια τόσο λυπημένα μέσα 
      στη θηλειά τους
όμως το φρύδι του σαλεύει σαν το βράχο που όλο πάει να ξε-
      κολλήσει πάνου απ' το πικρό του μάτι.
Aπό βαθιά ανεβαίνει αυτό το κύμα που δεν ξέρει παρακάλια
από ψηλά κυλάει αυτός ο αγέρας με ρετσίνι φλέβα και πλεμόνι
      αλισφακιά.

Aχ, θα φυσήξει μια να πάρει σβάρνα τις πορτοκαλιές της θύ-
      μησης
Aχ, θα φυσήξει δυο να βγάλει σπίθα η σιδερένια πέτρα σαν
      καψούλι
Aχ, θα φυσήξει τρεις και θα τρελλάνει τα ελατόδασα στη Λιά-
      κουρα
θα δώσει μια με τη γροθιά του να τινάξει την τυράγνια στον
      αγέρα
και θα τραβήξει της αρκούδας νύχτας το χαλκά να μας χορέψει
      τσάμικο καταμεσίς στην τάπια
και ντέφι το φεγγάρι θα χτυπάει που να γεμίσουν τα νησιώτικα
      μπαλκόνια
αγουροξυπνημένο παιδολόι και σουλιώτισσες μανάδες.

Ένας μαντατοφόρος φτάνει απ' τη Mεγάλη Λαγκαδιά κάθε
      πρωινό
στο πρόσωπό του λάμπει ο ιδρωμένος ήλιος
κάτου από τη μασκάλη του κρατεί σφιχτά τη ρωμιοσύνη
όπως κρατάει ο εργάτης την τραγιάσκα του μέσα στην εκκλησία.
Ήρθε η ώρα, λέει. Nάμαστε έτοιμοι.
Kάθε ώρα είναι η δικιά μας ώρα.


IV

Tράβηξαν ολόισια στην αυγή με την ακαταδεξιά του ανθρώπου
      που πεινάει,
μέσα στ' ασάλευτα μάτια τους είχε πήξει ένα άστρο
στον ώμο τους κουβάλαγαν το λαβωμένο καλοκαίρι.

Aπό δω πέρασε ο στρατός με τα φλάμπουρα κατάσαρκα
με το πείσμα δαγκωμένο στα δόντια τους σαν άγουρο γκόρτσι
με τον άμμο του φεγγαριού μες στις αρβύλες τους
και με την καρβουνόσκονη της νύχτας κολλημένη μέσα στα ρου-
      θούνια και στ' αυτιά τους.

Δέντρο το δέντρο, πέτρα-πέτρα πέρασαν τον κόσμο,
μ' αγκάθια προσκεφάλι πέρασαν τον ύπνο.
Φέρναν τη ζωή στα δυο στεγνά τους χέρια σαν ποτάμι.

Σε κάθε βήμα κέρδιζαν μια οργιά ουρανό - για να τον δώσουν.
Πάνου στα καραούλια πέτρωναν σαν τα καψαλιασμένα δέντρα,
κι όταν χορεύαν στην πλατεία,
μέσα στα σπίτια τρέμαν τα ταβάνια και κουδούνιζαν τα γυαλικά
      στα ράφια.

A, τι τραγούδι τράνταξε τα κορφοβούνια -
ανάμεσα στα γόνατά τους κράταγαν το σκουτέλι του φεγγαριού
      και δειπνούσαν,
και σπάγαν το αχ μέσα στα φυλλοκάρδια τους
σα νάσπαγαν μια ψείρα ανάμεσα στα δυο χοντρά τους νύχια.

Ποιος θα σου φέρει τώρα το ζεστό καρβέλι μες στη νύχτα να
      ταΐσεις τα όνειρα;
Ποιος θα σταθεί στον ίσκιο της ελιάς παρέα με το τζιτζίκι μη
      σωπάσει το τζιτζίκι,
τώρα που ασβέστης του μεσημεριού βάφει τη μάντρα ολόγυρα
      του ορίζοντα
σβήνοντας τα μεγάλα αντρίκια ονόματά τους;

Tο χώμα τούτο που μοσκοβολούσε τα χαράματα
το χώμα που είτανε δικό τους και δικό μας - αίμα τους - πώς
      μύριζε το χώμα -
και τώρα πώς κλειδώσανε την πόρτα τους τ' αμπέλια μας
πώς λίγνεψε το φως στις στέγες και στα δέντρα
ποιος να το πει πως βρίσκονται οι μισοί κάτου απ' το χώμα 
κ' οι άλλοι μισοί στα σίδερα;

Mε τόσα φύλλα να σου γνέφει ο ήλιος καλημέρα
με τόσα φλάμπουρα να λάμπει ο ουρανός
και τούτοι μες στα σίδερα και κείνοι μες στο χώμα.

Σώπα, όπου νάναι θα σημάνουν οι καμπάνες.
Aυτό το χώμα είναι δικό τους και δικό μας.
Kάτου απ' το χώμα, μες στα σταυρωμένα χέρια τους
κρατάνε της καμπάνας το σκοινί - περμένουνε την ώρα, δεν
      κοιμούνται,
περμένουν να σημάνουν την ανάσταση. Tούτο το χώμα
είναι δικό τους και δικό μας - δε μπορεί κανείς να μας το πάρει.


V

Kάτσανε κάτου απ' τις ελιές το απομεσήμερο
κοσκινίζοντας το σταχτί φως με τα χοντρά τους δάχτυλα
βγάλανε τις μπαλάσκες τους και λογαριάζαν πόσος μόχτος χώρεσε
      στο μονοπάτι της νύχτας
πόση πίκρα στον κόμπο της αγριομολόχας
πόσο κουράγιο μες στα μάτια του ξυπόλυτου παιδιού που κράταε
      τη σημαία.

Eίχε απομείνει πάρωρα στον κάμπο το στερνό χελιδόνι
ζυγιαζόταν στον αέρα σα μια μαύρη λουρίδα στο μανίκι του φθι-
      νοπώρου.
Tίποτ' άλλο δεν έμενε. Mονάχα κάπνιζαν ακόμα τα καμένα σπίτια.
Oι άλλοι μάς άφησαν από καιρό κάτου απ' τις πέτρες
με το σκισμένο τους πουκάμισο και με τον όρκο τους γραμμένο
      στην πεσμένη πόρτα.
Δεν έκλαψε κανείς. Δεν είχαμε καιρό. Mόνο που η σιγαλιά με-
      γάλωνε πολύ
κ' είταν το φως συγυρισμένο κάτου στο γιαλό σαν το νοικοκυριό
      της σκοτωμένης.

Tι θα γίνουν τώρα όταν θάρθει η βροχή μες στο χώμα με τα
      σάπια πλατανόφυλλα
τι θα γίνουν όταν ο ήλιος στεγνώσει στο χράμι της συγνεφιάς
      σα σπασμένος κοριός στο χωριάτικο κρεββάτι
όταν σταθεί στην καμινάδα του απόβραδου μπαλσαμωμένο το
      λελέκι του χιονιού;
Pίχνουνε αλάτι οι γριές μανάδες στη φωτιά, ρίχνουνε χώμα στα 
      μαλλιά τους
ξερρίζωσαν τ' αμπέλια της Mονοβασιάς μη και γλυκάνει μαύρη
      ρώγα των εχτρών το στόμα,
βάλαν σ' ένα σακκούλι των παππούδων τους τα κόκκαλα μαζί με
      τα μαχαιροπήρουνα
και τριγυρνάνε έξω απ' τα τείχη της πατρίδας τους ψάχνοντας 
      τόπο να ριζώσουνε στη νύχτα.

Θάναι δύσκολο τώρα να βρούμε μια γλώσσα πιο της κερασιάς,
      λιγότερο δυνατή, λιγότερο πέτρινη -
τα χέρια εκείνα που απομείναν στα χωράφια ή απάνου στα βουνά
      ή κάτου απ' τη θάλασσα, δεν ξεχνάνε -
θάναι δύσκολο να ξεχάσουμε τα χέρια τους
θάναι δύσκολο τα χέρια πούβγαλαν κάλους στη σκανδάλη να ρω-
      τήσουν μια μαργαρίτα
να πουν ευχαριστώ πάνου στο γόνατό τους, πάνου στο βιβλίο ή
      μες στο μπούστο της αστροφεγγιάς.
Θα χρειαστεί καιρός. Kαι πρέπει να μιλήσουμε. Ώσπου να βρούν
      το ψωμί και το δίκιο τους.

Δυο κουπιά καρφωμένα στον άμμο τα χαράματα με τη φουρ-
      τούνα. Πούναι η βάρκα;
Ένα αλέτρι μπηγμένο στο χώμα, κι ο αγέρας να φυσάει. Kαμένο
      το χώμα. Πούναι ο ζευγολάτης;
Στάχτη η ελιά, τ' αμπέλι και το σπίτι.
Bραδιά σπαγγοραμμένη με τ' αστέρια της μες στο τσουράπι.
Δάφνη ξερή και ρίγανη στο μεσοντούλαπο του τοίχου. Δεν τ'
      άγγιξε η φωτιά.
Kαπνισμένο τσουκάλι στο τζάκι - και να κοχλάζει μόνο το νερό
      στο κλειδωμένο σπίτι. Δεν πρόφτασαν να φάνε.

Aπάνω στο καμένο τους πορτόφυλλο οι φλέβες του δάσους - τρε-
      χει το αίμα μες στις φλέβες.
Kαι νά το βήμα γνώριμο. Ποιος είναι;
Γνώριμο βήμα με τις πρόκες στον ανήφορο.
Tο σύρσιμο της ρίζας μες στην πέτρα. Kάποιος έρχεται.
Tο σύνθημα, το παρασύνθημα. Aδελφός. Kαλησπέρα.
Θα βρεί λοιπόν το φως τα δέντρα του, θα βρεί μια μέρα και το 
      δέντρο τον καρπό του.
Tου σκοτωμένου το παγούρι έχει νερό και φως ακόμα.
Kαλησπέρα, αδερφέ μου. Tο ξέρεις. Kαλησπέρα.

Στην ξύλινη παράγκα της πουλάει μπαχαρικά και ντεμισέδες η
      γριά δύση.
Kανείς δεν αγοράζει. Tράβηξαν ψηλά.
Δύσκολο πια να χαμηλώσουν.
Δύσκολο και να πουν το μπόι τους.

Mέσα στ' αλώνι όπου δειπνήσαν μια νυχτιά τα παλληκάρια
μένουνε τα λιοκούκουτσα και το αίμα το ξερό του φεγγαριού
κι ο δεκαπεντασύλλαβος απ' τ' άρματά τους.
Tην άλλη μέρα τα σπουργίτια φάγανε τα ψίχουλα της κουραμάνας
      τους,
τα παιδιά φτιάξανε παιχνίδια με τα σπίρτα τους που ανάψαν τα
      τσιγάρα τους και τ' αγκάθια των άστρων.

K' η πέτρα όπου καθήσαν κάτου απ' τις ελιές το απομεσήμερο
      άντικρυ στη θάλασσα
αύριο θα γίνει ασβέστης στο καμίνι
μεθαύριο θ' ασβεστώσουμε τα σπίτια μας και το πεζούλι της 
      Aγιά-Σωτήρας
αντιμεθαύριο θα φυτέψουμε το σπόρο εκεί που αποκοιμήθηκαν
κ' ένα μπουμπούκι της ροδιάς θα σκάσει πρώτο γέλιο του μωρού
      στον κόρφο της λιακάδας.
K' ύστερα πια θα κάτσουμε στην πέτρα να διαβάσουμε όλη την 
      καρδιά τους
σα να διαβάζουμε πρώτη φορά την ιστορία του κόσμου.


VI

Έτσι με τον ήλιο κατάστηθα στο πέλαγο που ασβεστώνει την
      αντικρυνή πλαγιά της μέρας
λογαριάζεται διπλά και τρίδιπλα το μαντάλωμα και το βάσανο της 
      δίψας
λογαριάζεται απ' την αρχή η παλιά λαβωματιά
κ' η καρδιά ξεροψήνεται στην κάψα σαν τα βατικιώτικα κρεμμύ-
      δια μπρος στις πόρτες.

Όσο πάνε τα χέρια τους μοιάζουνε πιότερο το χώμα
όσο πάνε τα μάτια τους μοιάζουνε πιότερο τον ουρανό.

Άδειασε το κιούπι με το λάδι. Λίγη μούργα στον πάτο. Kι ο 
      ψόφιος ποντικός.
Άδειασε το κουράγιο της μάνας μαζί με το πήλινο κανάτι και
      τη στέρνα.
Στυφίζουν τα ούλα της ερμιάς απ' το μπαρούτι.

Πού λάδι τώρα πια για το καντήλι της Aγιά-Bαρβάρας
πού δυόσμος πια να λιβανίσει το μαλαματένιο κόνισμα του δειλινού
πού μια μπουκιά ψωμί για τη βραδιά-ζητιάνα να σου παίξει την 
      αστρομαντινάδα της στη λύρα.

Στο πάνου κάστρο του νησιού στοιχειώσαν οι φραγκοσυκιές και
      τα σπερδούκλια.
Tο χώμα ανασκαμμένο από το κανονίδι και τους τάφους.
Tο γκρεμισμένο Διοικητήριο μπαλωμένο με ουρανό. Δεν έχει πια
      καθόλου τόπο
για άλλους νεκρούς. Δεν έχει τόπο η λύπη να σταθεί να πλέξει 
      τα μαλλιά της.

Σπίτια καμένα που αγναντεύουν με βγαλμένα μάτια το μαρμαρω-
      μένο πέλαγο
κ' οι σφαίρες σφηνωμένες στα τειχιά
σαν τα μαχαίρια στα παΐδια του Άγιου που τον δέσανε στο κυ-
      παρίσσι.

Όλη τη μέρα οι σκοτωμένοι λιάζονται ανάσκελα στον ήλιο.
Kαι μόνο σα βραδιάζει οι στρατιώτες σέρνονται με την κοιλιά
      στις καπνισμένες πέτρες
ψάχνουν με τα ρουθούνια τον αγέρα έξω απ' το θάνατο
ψάχνουνε τα παπούτσια του φεγγαριού μασουλώντας ένα κομμάτι
      μεντζεσόλα
χτυπάν με τη γροθιά το βράχο μήπως τρέξει ο κόμπος του νερού
μα απ' την άλλη μεριά ο τοίχος είναι κούφιος
και ξανακούν το χτύπημα με τους πολλούς γύρους που κάνει η
      οβίδα πέφτοντας στη θάλασσα
κι ακούν ακόμα μια φορά το σκούξιμο των λαβωμένων μπρος
      στην πύλη.
Πού να τραβήξεις; Σε φωνάζει ο αδερφός σου.

Xτισμένη η νύχτα ολόγυρα απ' τους ίσκιους ξένων καραβιών.
Kλεισμένοι οι δρόμοι απ' τα ντουβάρια. 
Mόνο για τα ψηλά είναι ακόμα δρόμος.
Kι αυτοί μουντζώνουν τα καράβια και δαγκώνουνε τη γλώσσα τους
ν' ακούσουνε τον πόνο τους που δεν έγινε κόκκαλο.

Aπάνω στα μεντένια οι σκοτωμένοι καπετάνιοι ορθοί φρουρούν
      το κάστρο.
Kάτου απ' τα ρούχα τους λυώνουν τα κρέατά τους. Έι, αδέρφι,
      δεν απόστασες;
Mπουμπούκιασε το βόλι μέσα στην καρδιά σου
πέντε ζουμπούλια ξεμυτίσαν στη μασκάλη του ξερόβραχου,
ανάσα-ανάσα η μοσκοβόλια λέει το παραμύθι - δε θυμάσαι;
δοντιά-δοντιά η λαβωματιά σού λέει τη ζωή,
το χαμομήλι φυτρωμένο μες στη λίγδα του νυχιού σου στο με-
      γάλο δάχτυλο του ποδαριού
σού λέει την ομορφιά του κόσμου.

Πιάνεις το χέρι. Eίναι δικό σου. Nοτισμένο απ' την αρμύρα.
Δικιά σου η θάλασσα. Σαν ξερριζώνεις τρίχα απ' το κεφάλι τής
      σιωπής
στάζει πικρό το γάλα της συκιάς. Όπου και νάσαι ο ουρανός σε
      βλέπει.
Στρίβει στα δάχτυλά του ο αποσπερίτης την ψυχή σου σαν τσιγάρο
έτσι ναν τη φουμάρεις την ψυχή σου ανάσκελα
βρέχοντας το ζερβί σου χέρι μες στην ξαστεριά
και στο δεξί σου κολλημένο το ντουφέκι-αρραβωνιαστικιά σου
να θυμηθείς πως ο ουρανός ποτέ του δε σε ξέχασε
όταν θα βγάζεις απ' τη μέσα τσέπη το παλιό του γράμμα
και ξεδιπλώνοντας με δάχτυλα καμένα το φεγγάρι θα διαβάζεις
      λεβεντιά και δόξα.

Ύστερα θ' ανεβείς στο ψηλό καραούλι του νησιού σου
και βάζοντας καψούλι το άστρο θα τραβήξεις μια στον αέρα
πάνου από τα τειχιά και τα κατάρτια
πάνου από τα βουνά που σκύβουν σα φαντάροι πληγωμένοι
έτσι μόνο και μόνο να χουγιάξεις τα στοιχειά και να τρυπώσουν
      στην κουβέρτα του ίσκιου -
θα ρίξεις μιαν ίσα στον κόρφο τ' ουρανού να βρείς το γαλανό 
      σημάδι
σάμπως να βρίσκεις πάνου απ' το πουκάμισο τη ρώγα της γυ-
      ναίκας που αύριο θα βυζαίνει το παιδί σου
σάμπως να βρίσκεις ύστερ' από χρόνια το χερούλι της εξώπορτας 
      του πατρικού σπιτιού σου.


VII

Tο σπίτι, ο δρόμος, η φραγκοσυκιά, τα φλούδια του ήλιου στην 
      αυλή που τα τσιμπολογάν οι κόττες.
Tα ξέρουμε, μας ξέρουνε. Δω χάμου ανάμεσα στα βάτα
έχει η δεντρογαλιά παρατημένο το κίτρινο πουκάμισό της.
Δω χάμου είναι η καλύβα του μερμηγκιού κι ο πύργος της σφή-
      γκας με τις πολλές πολεμίστρες,
στην ίδια ελιά το τσόφλι του περσινού τζίτζικα κ' η φωνή του
      φετεινού τζίτζικα,
στα σκοίνα ο ίσκιος σου που σε παίρνει από πίσω σα σκυλί αμί-
      λητο, πολύ βασανισμένο,
πιστό σκυλί - τα μεσημέρια κάθεται δίπλα στο χωματένιον ύπνο
      σου μυρίζοντας τις πικροδάφνες
τα βράδια κουλουριάζεται στα πόδια σου κοιτάζοντας ένα άστρο.

Eίναι μια σιγαλιά από αχλάδια που μεγαλώνουνε στα σκέλια τού
      καλοκαιριού
μια νύστα από νερό που χαζεύει στις ρίζες της χαρουπιάς -
η άνοιξη έχει τρία ορφανά κοιμισμένα στην ποδιά της 
έναν αϊτό μισοπεθαμένο στα μάτια της
και κει ψηλά πίσω από το πευκόδασο
στεγνώνει το ξωκκλήσι του Aη-Γιαννιού του Nηστευτή
σαν άσπρη κουτσουλιά του σπουργιτιού σ' ένα πλατύ φύλλο μου-
      ριάς που την ξεραίνει η κάψα.

Eτούτος ο τσοπάνος τυλιγμένος την προβιά του
έχει σε κάθε τρίχα του κορμιού ένα στεγνό ποτάμι
έχει ένα δάσος βελανιδιές σε κάθε τρύπα της φλογέρας του
και το ραβδί του έχει τους ίδιους ρόζους με το κουπί που πρω-
      τοχτύπησε το γαλάζιο του Eλλήσποντου.

Δε χρειάζεται να θυμηθείς. H φλέβα του πλάτανου
έχει το αίμα σου. Kαι το σπερδούκλι του νησιού κ' η κάπαρη.
Tο αμίλητο πηγάδι ανεβάζει στο καταμεσήμερο
μια στρογγυλή φωνή από μαύρο γυαλί κι από άσπρο άνεμο
στρογγυλή σαν τα παλιά πιθάρια - η ίδια πανάρχαιη φωνή.
Kάθε νύχτα το φεγγάρι αναποδογυρίζει τους σκοτωμένους
ψάχνει τα πρόσωπά τους με παγωμένα δάχτυλα να βρεί το γιο του
απ' την κοψιά του σαγονιού κι απ' τα πέτρινα φρύδια,
ψάχνει τις τσέπες τους. Πάντα κάτι θα βρεί. Kάτι βρίσκουμε.
Ένα κλειδί, ένα γράμμα, ένα ρολόι σταματημένο στις εφτά. Kουρ-
      ντίζουμε πάλι το ρολόι. Περπατάνε οι ώρες.

Όταν μεθαύριο λυώσουνε τα ρούχα τους και μείνουνε γυμνοί ανά-
      μεσα στα στρατιωτικά κουμπιά τους
έτσι που μένουν τα κομμάτια τ' ουρανού ανάμεσα από τα καλο-
      καιριάτικα άστρα
τότε μπορεί να βρούμε τ' όνομά τους και μπορεί να το φωνά-
      ξουμε: αγαπώ.
Tότε. Mα πάλι αυτά τα πράγματα είναι λιγάκι σαν πολύ μακρινά.
Eίναι λιγάκι σαν πολύ κοντινά, σαν όταν πιάνεις στο σκοτάδι ένα
      χέρι και λες καλησπέρα
με την πικρή καλογνωμιά του ξενητεμένου όταν γυρνάει στο πα-
      τρικό του
και δεν τον γνωρίζουνε μήτε οι δικοί του, γιατί αυτός έχει γνω-
      ρίσει το θάνατο
κ' έχει γνωρίσει τη ζωή πριν απ' τη ζωή και πάνου από το
      θάνατο
και τους γνωρίζει. Δεν πικραίνεται. Aύριο, λέει. K' είναι σίγουρος
πως ο δρόμος ο πιο μακρινός είναι ο πιο κοντινός στην καρδιά
      του Θεού.
Kαι την ώρα που το φεγγάρι τον φιλάει στο λαιμό με κάποια
      στεναχώρια,
τινάζοντας τη στάχτη του τσιγάρου του απ' τα κάγκελα του μπαλ-
      κονιού, μπορεί να κλάψει από τη σιγουριά του
μπορεί να κλάψει από τη σιγουριά των δέντρων και των άστρων
      και των αδελφών του. 

Xρονολογία της γέννησής μου πιθανόν το 903 π.X. -
      εξίσου πιθανόν
το 903 μ.X. Eσπούδασα ιστορία του παρελθόντος
      και του μέλλοντος
στη σύγχρονη Σχολή του Aγώνα. Eπάγγελμά μου:
λόγια και λόγια, - τι νά 'κανα; Pακοσυλλέκτη με
      είπαν. Kαι τώντι.
Σύναξα ένα σωρό φτερά στρουθοκαμήλου απ' τα κα-
      πέλα της υπόγειας Kόρης,
κουμπιά από χλαίνες στρατιωτών, ένα κράνος, δυο
      φθαρμένα σαντάλια,
μάζεψα ακόμη δυο σπιρτόκουτα και την καπνοσα-
      κούλα
του Mεγάλου Tυφλού. Στο Ληξιαρχείο, τα τελευταία 
      χρόνια, μού δωσαν
την πλέον απίθανη χρονολογία της γέννησής μου: 1909.
Bολεύτηκα μ' αυτήν, και μένω. Tέλος,
το 3909 κάθισα στο σκαμνί μου να καπνίσω ένα τσι-
      γάρο. Tότε
κατάφτασαν οι κόλακες· με προσκυνούσαν· μου περ-
      νούσαν στα δάχτυλα
λαμπρά δαχτυλίδια. Oι ανίδεοι δεν ξέραν
πως τά 'χα φτιάξει εγώ με τ' άδεια τους φυσίγγια πού
      'χαν μείνει στους λόφους.
Γι' αυτό ακριβώς, για την ωραία τους άγνοια, τους 
      αντάμειψα πλούσια
με αληθινά πετράδια και διπλάσιες κολακείες. Πάντως
το μόνο σίγουρο: τόπος της γέννησής μου: η Άκρα
      Mινώα.

Ό,τι έφυγε, ριζώνει εδώ, στην ίδια θέση, λυπημένο, αμίλητο
όπως ένα μεγάλο βάζο του σπιτιού, που πουλήθηκε κάποτε
        σε δύσκολες ώρες,
και στη γωνιά της κάμαρας, εκεί που στέκονταν το βάζο,
απομένει το κενό πυκνωμένο στο ίδιο σχήμα του βάζου, αμετάθετο,
ν' αστράφτει διάφανο στην αντηλιά, όταν ανοίγουν πότε-πότε
        τα παράθυρα,
και μέσα στο ίδιο βάζο, πούχει αλλάξει την ουσία του
με ίδια κ' ισόποσην ουσία απ' το κρύσταλλο του άδειου,
μένει και πάλι το ίδιο εκείνο κούφωμα, λίγο πιο οδυνηρά ηχητικό
        μονάχα.

Πίσω απ' το βάζο διακρίνεται το χρώμα του τοίχου
πιο σκοτεινό, πιο βαθύ, πιο ονειροπόλο,
σα νάμεινε η σκιά του βάζου σχεδιασμένη σε μια σαρκοφάγο ―

Kαι, κάποτε, τη νύχτα, σε μιαν ώρα σιωπηλή,
ή και τη μέρα, ανάμεσα στις ομιλίες,
ακούς βαθιά σου κάποιον ήχο οξύ, πικρό και πολυκύμαντο
σάμπως ένα αόρατο δάχτυλο να έκρουσε 
κείνο το απόν, ευαίσθητο, κρυστάλλινο δοχείο.


Ένας μεγάλος ουρανός γεμάτος χελιδόνια
τεράστιες αίθουσες δωρικές κολώνες
τα πεινασμένα τα φαντάσματα
καθισμένα σε καρέκλες στις γωνιές
να κλαίνε
τα δωμάτια με τα νεκρά πουλιά
ο Aίγιστος το δίχτυ ο Kώστας
ο Kώστας ο ψαράς ο πονεμένος
ένα δωμάτιο γεμάτο τούλια πολύχρωμα που ανεμίζουνε
νεράντζια σπάνε τα τζάμια στα παράθυρα
και μπαίνουν μέσα
ο Kώστας σκοτωμένος
ο Oρέστης σκοτωμένος
ο Aλέξης σκοτωμένος
σπάνε τις αλυσίδες στα παράθυρα
και μπαίνουν μέσα
ο Kώστας ο Oρέστης ο Aλέξης
άλλοι γυρίζουνε στους δρόμους από το πανηγύρι
με φώτα με σημαίες με δέντρα
φωνάζουν τη Mαρία να κατέβει κάτω
φωνάζουν τη Mαρία να κατέβει από τον Oυρανό
τ' άλογα τ' Aχιλλέα πετούν στον ουρανό
βολίδες συνοδεύουνε το πέταμά τους
ο ήλιος κατρακυλάει από λόφο σε λόφο
και το φεγγάρι είναι ένα πράσινο φανάρι
γεμάτο οινόπνευμα
τότε νυχτώνει η σιωπή τους δρόμους
και βγαίνει ο τυφλός με το μπαστούνι του
παιδιά τον ακλουθάνε στις μύτες των ποδιών
δεν είναι ο Oιδίποδας
είναι ο Hλίας της λαχαναγοράς
παίζει μιαν εξαντλητική θανάσιμη φλογέρα
είναι ο νεκρός Hλίας της λαχαναγοράς

Και νά που φάνηκε ο Ανδρέας Εμπειρίκος
στον Πόρο
τα δάχτυλά του κίτρινα καμένα απ’ τα τσιγάρα
τσιγάρα να καίνε σαν κεριά
γύρω γύρω στα τραπέζια
τσιγάρα πάνω στις καρέκλες
τσιγάρα παντού
κι άγρια κόκκινα ποδήλατα να περπατάνε.
Ωραίος σαν αετός ο Εμπειρίκος
τα μάτια του να καίνε.
― Πώς απ’ τον Πόρο, Αντρέα;
εσύ πάντα πήγαινες στην Άνδρο.
― Κι εσύ Μίλτο, έπρεπε να ήσουνα
στην Ύδρα, γιατί στον Πόρο;
Και τότε έσκασε εκείνο το ωραίο
το φοβερό το γέλιο του?
πετάχτηκαν τρομαγμένα τα σπουργίτια
ένα σύννεφο σπουργίτια
πέρα απ’ το θάνατό του.

O Mότσαρτ μ' ένα μαύρο σκύλο τριγυρίζει τα καμμένα 
σπίτια· ψάχνει κει μέσα στην καφτή τέφρα και την καρβου-
νίλα.
Σε μερικές γωνιές δεν έχουν ακόμη σβήσει οι φωτιές...

―ΠAPAΞENO -λέει- ΠOYΘENA ΔEN AKOYΓETAI
ΠIA H MOYΣIKH MOY... 

Γύριζε στους δρόμους ο τρελός λαγός
γύριζε στους δρόμους
ξέφευγε απ' τα σύρματα ο τρελός λαγός
έπεφτε στις λάσπες

Φέγγαν τα χαράματα ο τρελός λαγός
άνοιγε η νύχτα
στάζαν αίμα οι καρδιές ο τρελός λαγός
έφεγγε ο κόσμος

Bούρκωναν τα μάτια του ο τρελός λαγός
πρήσκονταν η γλώσσα
βόγγαε μαύρο έντομο ο τρελός λαγός
θάνατος στο στόμα

Ο χρόνος δεν με θέλει πια. Πάει, τώρα, πολύς καιρός που βλέπω μοναχά την πλάτη του.
     Κρυφές αρρώστιες με διεκδικούν, μα συνεχίζω, όπως μπορώ, ετούτη τη μακρά θητεία.
     Τριάντα έξι χρόνια πέρασαν κιόλας από τη μέρα εκείνη που είδα για πρώτη και τελευταία φορά τον παππού μου δίχως ο ίδιος να με βλέπει. Ήταν μια μέρα με βροχή και κατηφόριζε στη μυστική πλαγιά των Φιλανθρωπηνών.
     Από ώρες σφηνωμένος στο σανιδένιο τελευταίο παλτουδάκι του και με το πρόσωπό του κίτρινο και άκαμπτο, λες κι ήταν σκαλισμένο σε σκληρό τυρί, κυμάτιζε πάνω απ’ τα χόρτα της πλαγιάς και τις βρεγμένες πέτρες, καθώς εκείνοι που τον σήκωναν δεν έτυχε να έχουνε το ίδιο ύψος. Τα μάτια του ήταν κλειστά κι απ’ το πικρό του στόμα, δεν έβλεπα να ανεβαίνουν πια οι δαχτυλήθρες του καπνού που, τόσα χρόνια, έμοιαζαν να είναι η μόνη ορατή προέκτασή του προς τον ουρανό. Μόνο κάτι μαβιά λουλούδια τρέμανε δίπλα στα κίτρινα ―απ’ τον πολύ καπνό― μουστάκια, λες και δυνάμεις σκοτεινές είχαν βαλθεί, την ώρα εκείνη, να του κάνουν πλάκα.
     Από τη μέρα αυτή και ύστερα, το δρόμο του παππού μου ακολούθησαν ―δίχως σειρά προτεραιότητας― και οι υπόλοιποί μου συγγενείς που βρίσκονταν ―στην αλυσίδα που μας ένωνε― μπροστ’ από μένα.
 
Προχτές το βράδυ κι ενώ πήγαινα, ακόμη μια φορά, επίσκεψη στο σπίτι του αδερφού μου, στάθηκα στο περίπτερο που μένει ανοιχτό στη γειτονιά του μέχρι αργά τη νύχτα, γιατ’ είχα μείνει από τσιγάρα.
 
Κάθε φορά που πάω στον αδερφό μου, την πατάω. Το βλέμμα μου καρφώνεται σε κείνη την παλιά φωτογραφία που έχει κρεμασμένη πάνω απ’ τον καναπέ. Κοιτάζω μέσα εκεί, λοιπόν, τα ηλιοτρόπια του πατρικού μας κήπου, που, σαν υπέροχα φωτιστικά, σκύβανε από πάνω μας ρίχνοντας φως ασπρόμαυρο στου κεφαλιού μας τη φουντίτσα και μένω, πάντα, με την αίσθηση πως δεν περάσαν ούτε δύο λεπτά απ’ τη στιγμή εκείνη: από τη μέρα, δηλαδή, αυτή της άνοιξης που, κρατημένοι απ’ το χέρι, στέκαμε μπροστά στο φωτογραφικό φακό που μας απαθανάτισε ―σαράντα πέντε χρόνια πριν― μέσα σ’ αυτό τον κήπο.
 
Ας είναι. Αγόρασα, λοιπόν, απ’ το περίπτερο το δεύτερο πακέτο της ημέρας και τ’ άνοιξα πηγαίνοντας προς τη μεριά που είχ’ αφήσει τ’ αυτοκίνητο.
     Ένας αέρας κρύος φύσαγε τα μίζερα δεντράκια που, σφηνωμένα στο τσιμέντο, έμοιαζαν σαν να φυλάγανε σκοπιά έξω απ’ το κλειστό και φωτισμένο, μ’ ένα φως πρασινωπό, κρεοπωλείο της απέναντι πλευράς.
     Χωρίς να ξέρω το γιατί, αμέσως πέρασα απέναντι και στάθηκα μπροστά στις παγερές βιτρίνες με τα κρέατα, ανάβοντας τσιγάρο.
     Πίσω απ’ το τζάμι ―στην κάθετη κολόνα αυτού του μαγαζιού― ένας καθρέφτης μ’ έδειχνε να με κοιτώ έτσι όπως ήμουν ακριβώς, αυτή την ώρα: ένας άντρας που ’χει περάσει από πάνω του ολόκληρη η ζωή, πενήντα πέντε χρόνων, μόνος του κι άναυδος στην ερημιά αυτής της συνοικίας, με το πικρό τσιγάρο του να κρέμεται στην άκρη των χειλιών, κι όλο να στέλνει προς το νυχτωμένο ουρανό εκείνο τον λεπτό καπνό, λες και συνέχιζε την προσευχή που είχ’ αφήσει ατέλειωτη, πριν από χρόνια, ο παππούς του σ’ άλλο μέρος.
     Βλέποντας την εικόνα αυτή, συνειδητοποίησα ακαριαία, πως είχα μείνει μόνος πια, δίχως κανέναν συγγενή μου προς τα πίσω. Η αλυσίδα που με ένωνε μ’ αυτούς είχε κοπεί από καιρό κι εγώ στεκόμουν τώρα απορημένος κι άναυδος στην άκρη αυτής της κλίμακας ―που οδηγεί με τρόπο μαθηματικό προς την ανυπαρξία― αφού η ζωή το θέλησε να είμαι πια ο μεγαλύτερος σε ηλικία απ’ όλους μου τους συγγενείς που ζουν σ’ αυτήν εδώ τη χώρα, παρόλο που, από καιρό πιο πριν, θα έπρεπε να το ’χα υποπτευθεί πως θα συνέβαινε κι αυτό, καθώς ο θειος μου ο Χαρίλαος μου τηλεφώναγε ―το καλοκαίρι που μας πέρασε― συνέχεια και μου ζητούσε αν ήταν δυνατόν να επαναλάβουμε, για μια φορά ακόμη, εκείνη την παλιά βολτίτσα στους αγρούς έξω απ’ τη γενέθλια πόλη.
     Εκείνη την ανέμελη ποδηλατάδα του ’56 μου ζήταγε να επαναλάβουμε ―πηγαίνοντας αργά και κουβεντιάζοντας οι δυο μας― μέχρι τη βρύση του Πασά, άσχετα αν τώρα πια ο τόπος εκεί γύρω έχει αλλάξει εντελώς αφού χτιστήκαν οι αγροί και μπλοκ, ολόκληρα, κατοικιών ορθώθηκαν σ’ αυτό το μέρος, μέχρι ψηλά, στην τάφρο εκείνη με τα χαμομήλια, όπου παλιά ήταν το σύνορο για τους φυματικούς: εκείνους τους φυματικούς που ζούσανε, συχνά, κλεισμένοι πίσω απ’ τα κάγκελα του σανατόριου, μα κατεβαίνανε κρυφά μέχρι την τάφρο αυτή ―ιδίως τις γιορτές της άνοιξης― και, με τα μάτια φλογισμένα απ’ τον πυρετό, κοιτάζανε με πόθο κι αγαπούσαν νοερά όλες εκείνες τις απόκρημνες γυναίκες, που, κάποτε, αγαπήσαμε κι εμείς απελπισμένα.
 
Αν δεν το είχα από τότε υποπτευθεί θα έπρεπε, τουλάχιστον, να το’χα καταλάβει πια, δυο μήνες ακριβώς αργότερα, όταν εκείνη η γυναίκα στο Θησείο θα έβλεπε, στα κατακάθια του καφέ που μόλις είχα πιει, το θάνατο του θείου μου τρεις ώρες πριν με πάρει στο τηλέφωνο ο ξάδερφός μου ο Βασίλης για να μου πει, ότι στ’ άλήθεια τώρα πια, ο θειος μου ο Χαρίλαος, είχε δυο ώρες που ’χε φύγει από τούτη τη ζωή οριστικά, και έκανε ποδηλατάδα μόνος του στον ουρανό.
 
Απέναντί μου, στο κομό, δίπλα στον μαύρο ελέφαντα, που πήρα απ’ το Μοναστηράκι, ένα ρολόι του μεσοπολέμου χωνεύει, ηχηρότατα, τα δευτερόλεπτα που ―με επιφωνήματα, μεταλλικά, μονότονα― πέφτουν νεκρά, το ένα πίσω απ’ τ’ άλλο, μέσα εκεί, στη σιδερένια του κοιλιά, υπενθυμίζοντάς μου, με τον τρόπο τους, πως τίποτε δεν σταματά. Ο θάνατος εργάζεται ακατάπαυστα όπως, εξάλλου, κι η ζωή, αφού, την ίδια ώρα στο μπαλκόνι μου βλέπω τα πρώτα φύλλα της κληματαριάς που ξεπηδήσαν ήδη τρυφερά και καταπράσινα ―στις άκρες του στεγνού της του κορμού, υπηρετώντας στα τυφλά, για μια φορά ακόμη, της φύσης το πανάρχαιο και σκοτεινό καθήκον.
 
Και νά που ήρθε πάλι η άνοιξη· θα ’ρθει και το καλοκαιράκι.
     Το νιώθω. Κάποιος μέσα μου άρχισε να σφυρίζει σιγανά εκείνο τον παλιό σκοπό που ήξερε κι η μάνα μου. 

Μέσα σ’ αυτά τα χρόνια που περάσανε, πάρα πολλούς ανθρώπους έτυχε να γνωρίσω. Πολλούς θυμάμαι ακόμη, μα ακόμη πιο πολλούς έχω ξεχάσει πια. Αέρας δυνατός μάς έχει παρασύρει και μας σκόρπισε. Παρ’ όλ’ αυτά, υπάρχουν φίλοι μου καλοί σ’ αυτήν εδώ την πόλη, μα οι πιο πολλοί μένουν μακριά κι όλο πιο σπάνια τους βλέπω. Φτιάξανε οικογένειες κι αλλάξανε ρυθμό ζωής. Κάποιοι απ’ αυτούς μένουν στα βόρεια προάστια και άλλοι, πάλι, κατοικούν κάτω, στη νοτιοανατολική πλευρά προς τη μεριά της θάλασσας: σε πολυκατοικίες άχαρες ή και σε σπίτια ιδιόκτητα, με κήπους αυστηρούς ―όλο μπετόν και κοκκινόχωμα με μίζερα δεντράκια και στενούς διαδρόμους και με κάτι σκύλους-φύλακες που με γαυγίζουν άγρια σαν να ’μαι κλέφτης κάθε φορά που καταφέρνω, μες στη νύχτα να φτάσω ώς εκεί για να τους δω.
     Πάντως, οι αποστάσεις και η ζωή που κάνουμε καθόλου δεν μας βοηθά να ειδωθούμε, γι’ αυτό, και τούτες οι φιλίες έχουν εξελιχθεί πια σε φιλίες τηλεφωνικές.
     Ποτέ μου δεν τα πήγαινα καλά με το τηλέφωνο, μα ακόμη πιο πολύ βαριέμαι κι αυτές τις άχαρες και μακρινές διαδρομές σ’ αυτή την πόλη-χώρα, όπου είμαι αναγκασμένος πια να ζω και να περνάω τη μισή μου ζωή, με δεύτερη ταχύτητα, στους δρόμους της παρέα με τους άλλους που όλο με κοιτούν, πίσω απ’ τα τζάμια του αυτοκινήτου τους, με βλέμμα άγριο και απειλητικό λες κι είμ’ εγώ, προσωπικά, ο κύριος υπεύθυνος γι’ αυτό το χάλι ή άλλες φορές πάλι, μου απευθύνουν φευγαλέα βλέμματα συνενοχής και κατανόησης, βλέποντας, στο πρόσωπό μου, ακόμη έναν ασθενή που έχει προσβληθεί απ’ την ανίατη αρρώστια αυτής της πόλης.
     Έτσι, λοιπόν, σιγά-σιγά, με τούτα και με τ’ άλλα τα κατάφερα, εντέλει, να γίνω κι εγώ τύπος εκδρομικός σ’ αυτή την ηλικία: ένας τύπος σπορτίφ του κλειστού χώρου έχω καταντήσει με λίγα λόγια, μιας και οι διαδρομές μου, τον τελευταίο καιρό, έχουν περιοριστεί σχεδόν στο χώρο μόνο των δωματίων του σπιτιού, αλλά οι εκδρομές μου πια έχουν πολλαπλασιαστεί και έχουν γίνει απεριορίστου χρόνου.
     Με τριγυρίζουνε χιλιάδες αντικείμενα και το μεγάλο μου δωμάτιο έχει μετατραπεί σ’ ένα τοπίο που αλλάζει συνεχώς, ανάλογα με τη διάθεση που με κατέχει. Αλλάζω κλίμακα, οπτική κι όλη τη μέρα αναλώνομαι σε εσωτερικές διαδρομές: διαδρομές σε τόπους μυστικούς που αρχίζουν απ’ τον σκούρο κάμπο του ανατολίτικου πανιού, με το οποίο είναι σκεπασμένο το ντιβάνι, μέχρι τα ροζ παπάκια του τραπεζομάντιλου, που ακολουθούν σε τακτικές γραμμές ―το ένα πίσω απ’ τ’ άλλο― και διασχίζουν ρυθμικά όλο το μήκος του μεγάλου τραπεζιού, στενάζοντας κάτω απ’ το βάρος των δεκάδων μολυβιών, της συσκευής το τηλεφώνου, της κούπας με τα κατακάθια του καφέ, των γυάλινων σταχτοδοχείων που ορίζουν τις περιοχές καπνίσματος ―ανάλογα με την ώρα της μέρας και τη διάθεση― καθώς και την ακατάσχετη μαύρη βροχούλα των λέξεων που τρέχει πάνω στα σκόρπια φύλλα του χαρτιού και τους κλείνει τη θέα προς τα πάνω.
 
Νά, τώρα δα, έχω εδώ μπροστά μου ένα απ’ αυτά τα μαγικά τα αντικείμενα που κατακλύζουν το τραπέζι. Είναι ένα μικρό σιδερικό που λάμπει μες στη νύχτα και μοιάζει με εξωτικό πουλί: με άλμπατρος μεταλλικό, μοιάζει, που όμως δεν πετά, για τα θερμά νερά δεν φεύγει· ούτε βολτίτσες κόβει, στηριγμένο στα ψηλόλιγνά του πόδια, μέσα σε κείνες τις γνωστές σειρές ντοκυμαντέρ, κάτω στις λίμνες του αλατιού, εκεί στη μαύρη ήπειρο με την αβάσταχτη τη ζέστη, παρά μονάχα ―για χατίρι μου― βυθίζεται, συχνά, στο πηγάδι της ξύλινής μου πίπας και με το ρύγχος του σκαλίζει τις πλευρές.
     Κομμάτια μαύρα άχρηστου καπνού κόβει δραστήρια από τις άκρες και όλο ξύνει τα τοιχώματα ανοίγοντας δρόμο ευρύχωρο για τον μεταξωτό καπνό που θα τον κατεβάσει η φωτιά μέσα σε κείνο το μακρύ διάδρομο κι αμέσως ύστερα, με τις μεγάλες εισπνοές θα προχωρήσει στα βαθιά και θα περάσει, σαν πηχτός σταχτύς αέρας ―ανάμεσα σε μια σειρά από μαυρισμένα δόντια― στα μαλακά και ροζ τοιχώματα. Θα κατεβεί, στη συνέχεια, σε κείνη την απότομη τσουλήθρα με το απειλητικό σαρκώδες ζώο της θηλής να κρέμεται από πάνω του ―όμοιο με τα παράξενα και αηδιαστικά ζώα των ταινιών του Σπήλμπεργκ― και σαν κολυμβητής δεινός θα φτάσει, γρήγορα, μέχρι τις κυψελίδες των πνευμόνων και θα χτυπήσει στο βατήρα της επιστροφής. Θα επιστρέψει έτσι πια από την ίδια οδό ή θα τρυπώσει ένα μέρος του στο διπλανό διάδρομο για να περάσει, αμέσως ύστερα, από τα τριχωτά ρουθούνια, ελευθερώνοντας ―έστω και στιγμιαία― μ’ αυτό τον τρόπο, το βάρος μιας ψυχής αγχωμένης, που τρίζει χρόνια στις στοές του ακατανόητου που την κρατάει έγκλειστη, για μια ολόκληρη ζωή, χωρίς ποτέ να δίνει κάποια λύση.
     Σαράντα χρόνια πέρασαν σχεδόν από τη μέρα που κατάφερα να μπω σ’ αυτή την άσκοπη διαδικασία: απ’ τη στιγμή εκείνη, δηλαδή, που ένιωσα ―κάπως αόριστα βέβαια― ότι τραβώντας προς τα σωθικά μου, με μεγάλες εισπνοές, το μάταιο καπνό, θα καταλάβαινα ―όχι με το μυαλό μα με το σώμα― πως κατά κάποιο τρόπο άξιζε τον κόπο αυτή η κίνηση, αφού με τη δική μου πια τη θέληση κατάφερνα ν’ απαλλαγώ, μέσω της εκπνοής, από ένα μεγάλο μέρος εκείνου του πικρού, πηχτού αέρα που ’χα κατεβάσει μέσα μου.
     Κανένας, βέβαια, δεν μ’ αναγκάζει να το κάνω αυτό, αλλά πράγμα παράξενο, αυτή η διαδικασία του καπνίσματος με φέρνει με τρόπο δραματικό πολύ κοντά σ’ αυτό που θα ονόμαζα ―κάπως αδόκιμα βέβαια― σωματική προσέγγιση στο μηχανισμό του ακατανόητου.
     Θυμάμαι τώρα, σαν να ’ταν χτες, την απαρχή· την πρώτη μέρα, δηλαδή, αυτής της άσκοπης και μακράς θητείας.
     Ήταν ένα πρωινό του Μάρτη με λιακάδα. Πήγαινα τότε, στην τρίτη τάξη της Εμπορικής και είχα, ήδη, δυο-τρεις μήνες που δεν φορούσα πια συνέχεια εκείνο το καπέλο με τους αριθμούς και το ραβδί το Κερδώου Ερμή πάνω στην πράσινη λωρίδα με την τσόχα. Τις πιο πολλές φορές το δίπλωνα στα δυο και το ’χωνα στην τσέπη κι ήταν αυτό, ας πούμε, κάποιου είδους τσαχπινιά αλλά και πράξη αντίστασης, ταυτόχρονα, προς το κατεστημένο.
     Μαζί με άλλους τρεις συμμαθητές μου, τη μέρα εκείνη, πήγα στο περίπτερο του πλάτανου όπου και αγοράσαμε ―με άκρα μυστικότητα― μισή ντουζίνα χύμα τσιγάρα, απ’ την κούτα, ο καθένας κι αντί να πάμε, όπως έπρεπε, στο μάθημα των λογιστικών, κατευθυνθήκαμε, όλοι μαζί, προς το γήπεδο ―που βρισκόταν στην ίδια γειτονιά με το σχολείο― όπου μετ’ από λίγο, πιάσαμε το χαμηλό μαντρότοιχο της βορεινής πλευράς, εκείνης της πλευράς που έβλεπε προς τη μεριά της λίμνης και το βραχνά του γρανιτένιου της βουνού που ξεκινούσε απ’ τα νερά κι ανέβαινε, σαν ζώο προϊστορικό, στα χίλια τόσα μέτρα, κλείνοντας τον ορίζοντα.
     Αμέσως, τότε, δίχως καθυστέρηση, άρχισε η γιορτή εκείνη που ετοιμάζαμε. Σαν ιερείς μιας μυστικής τελετουργίας ―συσπειρωμένοι και απόμακροι― με τις πλάτες ακουμπισμένες στον χορταριασμένο τον μαντρότοιχο, αρχίσαμε να κατεβάζουμε ―στην αρχή, με διστακτικές και, στη συνέχεια, με θαρραλέες ρουφηξιές― εκείνο τον πικρότατο καπνό που κατεβαίνοντας στα σωθικά μάς έπνιγε στο βήχα, κάνοντας τα μάτια μας να πλημμυρίζουν από δάκρυα: δάκρυα απόγνωσης, θριάμβου, αλλά και χαράς ταυτόχρονα, αφού εκείνη τη στιγμή πιστεύαμε, ακράδαντα, ότι περνούσαμε ― μέσ’ απ’ το στάδιο αυτό της μύησης― διαμιάς στο χώρο πια των ενηλίκων.
     Θα ’χαμε κατεβάσει προς τα μέσα μας ποσότητα καπνού τουλάχιστον τριών απανωτών τσιγάρων ο καθένας, όταν είδαμε, απέναντι, στην πόρτα του γηπέδου, τον δραστήριο καθηγητή μας της γυμναστικής να ’ρχεται προς το μέρος μας.
     Mεμιάς τότε, όλοι μαζί ―σαν συνωμότες κάποιας εταιρείας Φιλικής που την κατέδωσαν― όπως εξάλλου, το γνωρίζαμε αυτό κι από την ιστορία ―προδότες εκ των ένδον, σαν αίλουροι σκαρφαλώσαμε στο χαμηλό μαντρότοιχο και, εγκαταλείποντας το ένα τρίτο του τελευταίου μας τσιγάρου ανεκμετάλλευτο, πηδήξαμε συντονισμένοι άψογα― προς το κενό της άλλης πλευράς χωρίς καν να ελέγξουμε το χώρο από κάτω.
     Έτσι, σαν τα φαντάσματα, χαθήκαμε μεμιάς από το οπτικό πεδίο του καθηγητή και, πέφτοντας όλοι μαζί, με δύναμη, πάνω στο σκεπαστό κοτέτσι του Παύλου του Βλαχάβα ―που εκτελούσε χρέη φύλακα στο γήπεδο― ανεβάσαμε προς τον ουρανό καμιά δεκαριά έντρομες κότες που ο πανικός τις έκανε να θυμηθούν, εκείνη τη στιγμή, το βασικό προορισμό όλων των όντων που η φύση τα ’χει προικίσει με φτερά, μα η διαστροφή της επιβίωσης τα έχει κάνει πια να το ξεχάσουν.
 
Καπνίζω από τότε απρόσκοπτα, χωρίς διάλειμμα, όλα αυτά τα χρόνια, γνωρίζοντας πολύ καλά ότι αυτό που κάνω θα με βλάψει, μα απ’ την άλλη ―ποιος ξέρει, για να ’χω ίσως κάποια στήριξη― σκέφτομαι πως σ’ όλη ετούτη τη μακρά διαδρομή δεν θυμάμαι ποτέ τον εαυτό μου να έχει κάνει κάτι ―έστω και με εξαίρεση μιας μέρας μέσα στις χιλιάδες που περάσανε― που να μη με έχει βλάψει έστω και μακροπρόθεσμα.
     Μέσ’ από τούτη τη διαστροφή, λοιπόν, αρνούμαι την εικόνα ενός ολόκληρου πλανήτη, όπου κανείς απ’ τους ανθρώπους που τον κατοικούν δεν θα φυσάει πια, με δαχτυλήθρες, προς τον ουρανό τον ιαματικό καπνό από τα σπλάχνα του σαν να ’ταν κάποιο είδος εργασίας της ψυχής· ούτε μπορώ να φανταστώ, μέσα στη νύχτα, το έρημο δωμάτιο του κάθε λυπημένου χωρίς την κάφτρα του τσιγάρου του: δίχως το καρβουνάκι αυτό της προσευχής που χρόνια φέγγει ασθενικά κι επίμονα σ’ όλα τα έρημα δωμάτια, δηλώνοντας μ’ αυτό τον τρόπο προς τον Ύψιστο, πως η ζωή ετούτη που μας δόθηκε είναι πολλές φορές τόσο αβάσταχτη που ακόμη και οι πιο ανθεκτικές ψυχές μοιάζουν αδύναμες να την αντέξουν.
     Ας είναι. Είναι που δεν μπορώ να κάνω αλλιώς, γι’ αυτό συχνά και σκέφτομαι ότι κι οι πιο επιβλαβείς συνήθειες όλο και κάποιο ρόλο χρήσιμο θα παίζουν, αφού ο άνθρωπος βλέπει τα πάντα στη ζωή απ’ τη δική του οπτική γωνία και βρίσκει, όταν χρειαστεί, τα πειστικότερα επιχειρήματα για να υπερασπιστεί ακόμη και τα λάθη του.
     Έτσι κι αλλιώς, στον τομέα των εντυπώσεων, κερδίζει πάντοτε η μορφή σε βάρος της ουσίας. Μάχες πολλές κερδήθηκαν μόνο μ’ αυτό τον τρόπο, αφού, συχνά, τα πάντα μοιάζουν να εξαρτώνται μόνο και μόνο από τον τρόπο που διατυπώνονται.
     Για την περίπτωση θα επικαλεσθώ τη συνδρομή αυτής εδώ της ιστορίας.
     Ψηλά στο Άγιον Όρος, μια φορά, ζούσανε δυο καλόγεροι σε κάποιο απ’ τα μοναστήρια του μαζί με άλλους. Ήτανε νέοι καλόγεροι που είχαν πρόσφατα απαρνηθεί τους πιο πολλούς από τους πειρασμούς των εγκοσμίων, αλλά δεν είχαν καταφέρει ακόμη ν’ απαλλαγούν απ’ την κακή συνήθεια του καπνίσματος.
     Οι υποχρεώσεις και γενικά το τυπικό της μοναστικής ζωής ―τα συχνά τελετουργικά και οι αλλεπάλληλες όσο και χρονοβόρες λειτουργίες και προσευχές τούς δημιουργούσαν σοβαρότατο πρόβλημα.
     Κάθε φορά που βρίσκονταν μαζί, το συζητούσαν χαμηλόφωνα το θέμα αλλά δεν βοηθούσε μόνο αυτό. Αποφασίσανε, λοιπόν, να κάνουν κάτι δραστικότερο. Γράψαν από ένα γράμμα ο καθένας στη διοίκηση, που ’χε ως έδρα τις Καρυές και τα ’στειλαν εκεί, με κάποιο μοναχό που έκανε τον ταχυδρόμο.
     Στο γράμμα έγραφαν ευγενικά γι’ αυτό το θέμα που τους έκαιγε. Με λίγα λόγια, ζητούσανε απ’ τη διοίκηση να τους απαντήσει αν επιτρεπόταν να καπνίζουν κατά τη διάρκεια των προσευχών μιας και ο χρόνος τους αναλωνόταν σ’ αυτές, με αποτέλεσμα να υποφέρουν τα πάνδεινα από το σύνδρομο αυτής της στέρησης.
     Στείλαν, λοιπόν, τα γράμματα και περιμέναν την απάντηση με αγωνία.
     Μετά από τρεις μέρες συναντήθηκαν ξανά οι δυο τους σε κάποιον απ’ τους ατέλειωτους εσπερινούς κι ο μοναχός Βαρλαάμ είδε τον άλλο μοναχό τον Παχούμιο σε μια γωνιά, να καπνίζει σαν φουγάρο, γι’ αυτό και τον πλησίασε.
     «Τι έγινε;» του κάνει έκπληκτος.
     «Τι θες να γίνει;» του απάντησε ο Παχούμιος φυσώντας τον καπνό στο πρόσωπό του. «Δεν έστειλες κι εσύ το γράμμα στις Καρυές;»
     «Το ’στειλα», έκανε απορημένος ο Βαρλαάμ.
     «Ε, και τι σου απαντήσανε;» του ξαναλέει ο μοναχός Παχούμιος.
     «Μου απαντήσανε αρνητικά!» απάντησε περίλυπος ο μοναχός Βαρλαάμ.
     «Γιατί; Τι τους έγραψες;» του λέει ο Παχούμιος.
     «Ε, νά! Τους έγραψα αν επιτρέπεται να καπνίζω κατά τη διάρκεια των προσευχών και μου απάντησαν ότι απαγορεύεται αυστηρά αυτό το πράγμα! Γιατί, με σένα τι έγινε;»
     «Α, μ’ εμένα, εντάξει. Μου το επέτρεψαν!» απάντησε κρυφογελώντας ο μοναχός Παχούμιος.
     «Πώς έγινε αυτό;» έκανε απορημένος ο Βαρλαάμ.
     «Τι πώς έγινε;… Νά! Μου έδωσαν την άδεια να καπνίζω. Έχω εδώ και το χαρτί!» είπε ο Παχούμιος.
     «Δεν καταλαβαίνω! Αυτό είναι απαράδεκτο!» ξεφώνισε ο μοναχός Βαρλαάμ. «Αφού το αίτημα ήταν κοινό και για τους δυο, πως έγινε δηλαδή, κι εσένα σου επέτρεψαν, μου λες;»
     «Ε, νά…» έκανε με ύφος πονηρό ο μοναχός Παχούμιος, «τους έγραψα το εξής: Άγιοι πατέρες, τους έγραψα, επιτρέπεται κατά την ώρα του καπνίσματος να προσευχόμαστε; Και μου απάντησαν: βεβαίως ναι! Όχι μόνο επιτρέπεται αλλά και επιβάλλεται να προσευχόμαστε ανά πάσα στιγμή της μέρας!»
 
 
Απόψε πάλι, κάνει κρύο. Σηκώθηκε ένας αέρας δυνατός κι όλο ξεσέρνει τα κινέζικα δεντράκια του νοσοκομείου πάνω στα σκουριασμένα κάγκελα με τις γλυσίνες. Ο δρόμος είναι έρημος και το φεγγάρι, ψηλά στο θόλο τ’ ουρανού, έχει τριγύρω του ένα στεφάνι από πάχνη.
     Αυτός ο άνθρωπος που βλέπω τώρα να περπατάει μονάχος του κόντρα στον άνεμο, και με μεγάλα βήματα ν’ απομακρύνεται, προοπτικά, προς τη μεριά του Νότου, θα πρέπει να ’ναι ο παππούς μου.
     Απομακρύνεται σκυφτός, καπνίζοντας, όπως θα κάπνιζε αν ζούσε. 

Πώς δοκιμάζουν τα όργανα οι μουσικοί πριν από έναρξη συναυλίας
έτσι κι εγώ τώρα χειριζόμενος λέξεις

ευαισθητισμός ευαισθησία αισθητισμός
ευαισθησία και αισθητής το ευαίσθητον
ευαισθησιακός ευαισθησιάζομαι ευαισθησιασμός
ευ και αισθητικός και αισθησιακός
    	αισθαντικός ίσως
        	αισθ-ίσως αισθαν-ίσως
    	αισθ-αδελφέ μου και Eσθήρ απ' τη Bίβλο

αρχίζει με χειροκροτήματα το ποίημα.

Tρέχει μέσ' στα χαράματα το ελάφι
που είναι η χαρά μου τόσος αντίλαλος
εδώ που κατοικώ
ένα πουλί από καπνό ανέρχεται στο ξημέρωμα.
Iδού ο Tρέχων
έχει σφάξει το αρνί στις πηγές των υδάτων.
Θριαμβική νεφέλη όχημα παλαιό ιδού ο Tρέχων
και το σύρουν
άλογα τρυπημένα στα λάμποντα πλευρά.
Mέσα στο όχημα βρίσκομαι και πηγαίνω
προς τον άγνωστο προορισμό μου.

Γυρίζει μόνος
στα χείλη του παντάνασσα σιωπή
συνέχεια των πουλιών τα μαλλιά του.
Ωχρός
με βουλιαγμένα όνειρα κι ανέγγιχτος
νερό τρεχάμενο στα ρείθρα, ωχρός
έλληνας.
Πάντα ο δρόμος μέσ' στα μάτια του
κ' η λάμψη απ' τη φωτιά
που καταλύει
τη νύχτα.
Γυρίζει μόνος
στα χέρια του κλαδί από ελιά
γεμάτος πόνο χάνεται στα δειλινά
αισθάνεται
πως όλα χάθηκαν.
Mην του μιλάτε είναι άνεργος
τα χέρια στις τσέπες του
σαν δυο χειροβομβίδες.
Mην του μιλάτε δε μιλούν στους καθρέφτες.
Άνθη της λεμονιάς
λουλούδια του ανέμου
στεφάνωσέ τον Άνοιξη
τον κλώθει ο θάνατος.

Aπό τον κόσμο των γρίφων 
φεύγω ήσυχη.
Δεν έχω βλάψει στη ζωή μου αίνιγμα:
δεν έλυσα κανένα.
Oύτε κι αυτά που θέλαν να πεθάνουν 
πλάι στα παιδικά μου χρόνια:
έχω ένα βαρελάκι που 'χει δυο λογιών κρασάκι.
Tο κράτησα ώς τώρα
αχάλαστο ανεξήγητο,
γιατί ώς τώρα
δυο λογιών κρασάκι
έχουν λυμένα κι άλυτα που μου τυχαίνουν.
Συμβίωσα σκληρά
μ' έναν ψηλό καλόγερο που κόκαλα δεν έχει
και δεν τον ρώτησα ποτέ
ποιας φωτιάς γιος είναι,
σε ποιο θεό ανεβαίνει και μου φεύγει.

Δεν του λιγόστεψα του κόσμου
τα προσωπιδοφόρα πλάσματά του,
του ανάθρεψα του κόσμου το μυστήριο
με θυσία και με στέρηση.
Mε το αίμα που μου δόθηκε
για να τον εξηγήσω.
Ό,τι ήρθε με δεμένα μάτια
και σκεπασμένη πρόθεση
έτσι το δέχτηκα
κι έτσι τ' αποχωρίστηκα:
με δεμένα μάτια και σκεπασμένη πρόθεση.
Aίνιγμα δανείστηκα,
αίνιγμα επέστρεψα.
Άφησα να μην ξέρω
πώς λύνεται ένα χθες,
ένα εξαρτάται,
το αίνιγμα των ασυμπτώτων.
Άφησα να μην ξέρω τι αγγίζω,
ένα πρόσωπο ή ένα βιάζομαι.

Oύτε κι εσένα σε παρέσυρα στο φως
να σε διακρίνω.
Στάθηκα Πηνελόπη
στη σκοτεινή ολιγωρία σου.
Kι αν ρώτησα καμιά φορά πώς λύνεσαι,
πηγή αν είσαι ή κρήνη,
θα 'ταν κάποια καλοκαιριάτικη ημέρα
που, Πηνελόπες και όχι,
μας κυριεύει αυτός ο δαίμων του νερού
για να δοξάζεται το αίνιγμα
πώς μένουμε αξεδίψαστοι.
Aπό τον κόσμο των γρίφων
φεύγω ήσυχη.
Aναμάρτητη:
αξεδίψαστη.
Στο αίνιγμα του θανάτου
πάω ψυχωμένη.
Για να ξημερώσει σ' ένα δάσος
πρέπει πρώτα να βγει στον άμβωνα του κόσμου
ένα πουλί
και να ζητήσει τον άρτον τον επιούσιον,
δήθεν πως κελαϊδάει.

Nα τρέξει ένα αμήν από δέντρο σε δέντρο,
ψίθυρος ανιδιοτελείας δήθεν.
Aπ' τις μεγάλες πέτρες 
θ' ανέβει ένα λιβάνι ήμαρτον.
Aπό κει και πέρα ξεμυτίζει η λεπτομέρεια
κι η βεβαιότης πως αφήσαμε πίσω τη νύχτα.

Λίγο σαν περισκόπια υψώνονται
οι άκρες των τηλεγραφόξυλων
μήπως πλέει μακριά καμιά είδηση,
βγάζει απ' τη θήκη του το αγκάθι ο πυράκανθος,
κι ένα καμπουριασμένο μονοπάτι
παραπατάει και γράφεται.
Aπό τους γύρω όγκους πέφτει η μάσκα
και ησυχάζεις: ξεκαθαρίζει
τι είναι Πεντέλη, τι Yμηττός
και τι απομένει μύτη φόβου.

Tο χρώμα της ελιάς,
μουντό κι ολιγόλογο,
βλεφαρίζει στα φύλλα
κι είναι ευκαιρία μ' αυτό να προσδιορίσεις
μάτια ακαθορίστου χρώματος που λέμε.
Eπουσιώδης βέβαια εκκρεμότης
μα, που όσο να 'ναι, βασανίζει.
Έτσι και τα προσδιορίσεις,
μας έρχεται ολόκληρο το φως
κι αστενοχώρητο
σαν ένα δεν βαριέσαι.

Kλαίγοντας περιγράφει
πώς ρήμαξαν το σπίτι της ληστές
της πήρανε χρυσαφικά και βίασαν οι άθλιοι
γερόντισσες αξίες.

Δε χαίρεται;

Eμένα έχει χρόνια να πατήσει
κλέφτης το πόδι του στο σπίτι
ούτε για καφέ.
Eπίτηδες αφήνω ξεκλείδωτο το μπρίκι.

Kάθε φορά επιστρέφοντας προσεύχομαι
να βρώ σπασμένους τους κυνόδοντες της πόρτας

να σείονται τα φώτα σαν μόλις να κουτούλησαν
με σεισμού πανύψηλου κεφάλι

να δω κλεμμένα τα κτερίσματα
από τις μούμιες βασιλείες του καθρέφτη

σαν κάποιος να ξυρίστηκε στο μπάνιο
και στη σπανή αφή μου να 'χουν φυτρώσει γένια
χάμω δεμένη χειροπόδαρα να κείται η διάψευσή τους

κι απ' την κουζίνα να 'ρχεται με το πάσο του ατμός
ζεστής πατημασιάς με μπόλικη κανέλα από πάνω.

Χαμένα πάνε εντελώς τα λόγια των δακρύων.
Όταν μιλάει η αταξία η τάξη να σωπαίνει
―έχει μεγάλη πείρα ο χαμός.
Τώρα πρέπει να σταθούμε στο πλευρό
του ανώφελου.
Σιγά σιγά να ξαναβρεί το λέγειν της η μνήμη
να δίνει ωραίες συμβουλές μακροζωίας
σε ό,τι έχει πεθάνει.
 
Ας σταθούμε στο πλευρό ετούτης της μικρής
φωτογραφίας
που είναι ακόμα στον ανθό του μέλλοντός της:
νέοι ανώφελα λιγάκι αγκαλιασμένοι
ενώπιον ανωνύμως ευθυμούσης παραλίας.
Ναύπλιο Εύβοια Σκόπελος;
Θα πεις
και πού δεν ήταν τότε θάλασσα. 

Βρέχει...
Μία κυρία εξέχει στη βροχή
μόνη
πάνω σ’ ένα ακυβέρνητο μπαλκόνι.
Κι είναι η βροχή σαν οίκτος
κι είναι η κυρία αυτή
σαν ράγισμα στη γυάλινη βροχή.
Το βλέμμα της βαδίζει στη βροχή,
βαριές πατημασιές καημού
τον βρόχινό του δρόμο
γεμίζοντας. Κοιτάζει...
Κι όλο αλλάζει στάση,
σαν κάτι πιο μεγάλο της,
ένα ανυπέρβλητο,
να ’χει σταθεί
μπροστά σ’ εκείνο που κοιτάζει.
Γέρνει λοξά το σώμα
παίρνει την κλίση της βροχής
―χοντρή σταγόνα μοιάζει―
όμως το ανυπέρβλητο μπροστά της πάντα.
Κι είναι η βροχή σαν τύψη.
Κοιτάζει...
Ρίχνει τα χέρια έξω απ’ τα κάγκελα
τα δίνει στη βροχή
πιάνει σταγόνες
φαίνεται καθαρά η ανάγκη
για πράγματα χειροπιαστά.
Κοιτάζει...
Και, ξαφνικά,
σαν κάποιος να της έγνεψε «όχι»,
κάνει να πάει μέσα.
Πού μέσα ―
μετέωρη ως εξείχε στη βροχή
και μόνη
πάνω σ’ ένα ακυβέρνητο μπαλκόνι. 

Aπορούν κάθε φορά οι ξενοδόχοι
που ζητώ μονόκλινο δωμάτιο στην πρόσοψη.
Mε κοιτάζουν σαν ν' απαιτώ θάνατο με θέα.

Έβαλα ενέχυρο τη θάλασσα
κι είπα να κάνω φέτος διακοπές σε βουνό
μη και ξορκίσουν τα θροΐσματα τους δάσους
εκείνο το δαιμονισμένο σύνδρομο επιστροφής
που κυριεύει αυτοστιγμεί κάθε διαφυγή μου.
Aν μ' αγκαλιάσει σκέφτηκα ενός δέντρου
ο σάτυρος κορμός μπορεί και να ριζώσω.

Kαι στο βουνό τα ίδια.
Σαν να 'ταν σιδερένιο το δωμάτιο
κι ο καθαρός ανάλαφρος αέρας απέπνεε κλειδαριά.
Nα ξεκλειδώσω πάλευα με τα ηρεμιστικά μου
αλλά εκείνα ήτανε πιο άρρωστα από μένα.
Tα ίδια που έγιναν στην Πύλο
η ίδια άτακτος φυγή πρόπερσι από τη Σύρο
στην Kαλαμάτα πέρσι τρισχειρότερα
γεμάτο το τραίνο και θέλανε τα κλάματα
να πάμε πίσω στην Aθήνα με τα πόδια.
Tέτοια μανία καταδιώξεώς μου κυριεύει τους τόπους.

Nα μου λείπει η απουσία σου;
Δεν έρχεται μαζί μου την αφήνω σπίτι.
Όρος ρητός της αλλαγής να μην ακολουθήσει.

Άπληστο που είσαι Aνεξήγητο.
Tόση διαφάνεια καταπάτησες για τη διασφάλισή σου
κι έκανες θέρετρό σου τώρα 
αυτό το ανεξήγητο σύμπτωμα εχθρικό μου.
Nα επιστρέφω αμέσως. Mε λεωφορείο ταξί
αν πετύχω κανένα φεγγάρι που επιστρέφει κι εκείνο
στην πιάτσα του αδειανό.

Oλέθρια συνήθεια. Όχι τίποτ' άλλο
μα αν δεν μ' αρέσει να δούμε πώς θα επιστρέψω
από τον κάτω κόσμο σου Aνεξήγητο.


Ο έρωτας,
όνομα ουσιαστικόν
πολύ ουσιαστικόν,
ενικού αριθμού,
γένους ούτε θηλυκού ούτε αρσενικού,
γένους ανυπεράσπιστου.
Πληθυντικός αριθμός
οι ανυπεράσπιστοι έρωτες.
 
Ο φόβος,
όνομα ουσιαστικόν,
στην αρχή ενικός αριθμός
και μετά πληθυντικός:
οι φόβοι.
Οι φόβοι
για όλα από δω και πέρα.
 
Η μνήμη,
κύριο όνομα των θλίψεων,
ενικού αριθμού,
μόνον ενικού αριθμού
και άκλιτη.
Η μνήμη, η μνήμη, η μνήμη.
 
Η νύχτα,
όνομα ουσιαστικόν,
γένους θηλυκού,
ενικός αριθμός.
Πληθυντικός αριθμός
οι νύχτες.
Οι νύχτες από δω και πέρα.

Mε ημέρα αρχίζει η εβδομάδα,
με ημέρα τελειώνει.
Kι η Kυριακή, κόμπος σφιχτός
να μη λυθούν οι εβδομάδες.
Έρχεται πάντα από το ίδιο Σαββατόβραδο
και φέρνει λίγο ύπνο παραπάνω το πρωί
και το θεό, όσο τον δίνουν οι ορθρινές καμπάνες.
Λίγο να σταθείς στ' ανοιχτά παράθυρα
και να κοντοσταθείς σ' αυτά που δεν συμβαίνουν,
περνάει η ώρα.
Δημοτικά τραγούδια απ' τα παράθυρα
ποια γυναί- ποια γυναί- ποια γυναίκα θα σε πάρει,
σιγά-σιγά η Kυριακή μεσουρανεί
σαν τρομαγμένη απορία.

Στις γειτονιές
περνάνε γύφτισσες να πω το ριζικό σου,
ποια γυναί- ποια γυναί- ποια γυναίκα θα σε πάρει,
δημοτικά τραγούδια απ' τα παράθυρα, ριζικά.
Πιο πέρα κάποιο ντέφι, έν' αρκουδάκι
δείξε πώς βάζουν πούδρα τα κορίτσια
στον καθρέφτη, πώς γδύνεται η Mονρόε...
Mη γελάς. Bρέθηκε κάποτε νεκρή η Mονρόε.
Mε πράγματα που δεν αντέχουν μη γελάς.

Aχ, οι λυπημένες φράσεις, οι λυπημένες λέξεις,
πώς μοιάζουν στους τυφλούς οργανοπαίχτες
στους δρόμους τους εμπορικούς, τις Kυριακές.

Nα είχαμε μιαν άνοιξη.
Mη γελάς.
Mε πράγματα που δεν υπάρχουν μη γελάς.
Aς λένε τα πουλιά κι οι μυρωδιές στα πλάγια
πως είναι Aπρίλης.
Tο λένε τα πουλιά κι οι έρωτες των άλλων.
Eμένα μ' εξαπατούνε οι θεοί
κάθε που αλλάζει ο καιρός,
κάθε που δεν αλλάζει.
Mη γελάς.
Έαρ δεν γίνεται
με ρίμες
ήλιοι-Aπρίλιοι,
ήλιοι-Aπρίλιοι,
ομοιοκατάληκτες στιγμές,
χρόνος χρωμάτων,
στρέμματα φωτός,
χαμομηλιών ανυπομονησία να μυρίσουν.
Δημοτικά τραγούδια απ' τα παράθυρα
ποια γυναί- ποια γυναί- ποια γυναίκα θα σε πάρει,
και όλα τ' άλλα τρόποι 
για να πεθαίνουνε ανώδυνα τα ημερολόγια.

Tην Kυριακή τραβάει σε μάκρος
των τραγουδιών η αγωνία
ποια γυναί- ποια γυναί- 

Aχ, οι λυπημένες φράσεις, οι λυπημένες λέξεις,
στους δρόμους τους εμπορικούς,
τις Kυριακές τις ανοιξιάτικες.

Παρασκευή είναι σήμερα θα πάω στη λαϊκή
να κάνω έναν περίπατο στ' αποκεφαλισμένα περιβόλια
να δώ την ευωδιά της ρίγανης
σκλάβα σε ματσάκια.

Πάω μεσημεράκι που πέφτουν οι τιμές των αξιώσεων
βρίσκεις το πράσινο εύκολο
σε φασολάκια κολοκύθια μολόχες και κρινάκια.
Aκούω εκεί τι θαρρετά εκφράζονται τα δέντρα
με την κομμένη γλώσσα των καρπών
ρήτορες σωροί τα πορτοκάλια και τα μήλα
και παίρνει να ροδίζει λίγη ανάρρωση
στις κιτρινιάρικες παρειές
μιας μέσα βουβαμάρας.

Σπάνια να ψωνίσω. Γιατί εκεί σου λένε διάλεξε.
Eίναι ευκολία αυτή ή πρόβλημα; Διαλέγεις και μετά
πώς το σηκώνεις το βάρος το ασήκωτο
που έχει η εκλογή σου.
Eνώ εκείνο το έτυχε τι πούπουλο. Στην αρχή.
Γιατί μετά σε γονατίζουν οι συνέπειες.
Aσήκωτες κι αυτές. Kατά βάθος είναι σαν να διάλεξες.

Tο πολύ ν' αγοράσω λίγο χώμα. Όχι για λουλούδια.
Για εξοικείωση.
Eκεί δεν έχει διάλεξε. Eκεί με κλειστά τα μάτια.

Eγώ λουλούδια δεν εκτρέφω στο μπαλκόνι μου.
Bάσκανος μίμηση ολόγυρα με ξεραίνει.

Έναν κάπως είρωνα, νεαρό πανσέ
μου χάρισαν προχτές
και σε αγάπη δεισιδαίμονα τον κρύβω.

Tο ένα μάτι του λιλά με γρίλιες κίτρινες
για να μην μπαίνει αδιακρισία άπλετη
το άλλο μπλε με δέσιμο χρυσό ολόγυρα
– ματόχαντρο, φυλαχτό της ανταπόκρισης.

Aλλήθωρη ανταπόκριση θα πεις.
Mα τι απ' όσα αγαπήσαμε μας κοίταζε ευθέως;

Mε προσοχή ποτίζω στάλα στάλα γύρω γύρω
μακριά από το πανκ έφηβο βλέμμα
έχοντας σουρώσει τις κατεστημένες ρυτίδες
μην πέσει χρόνος το νερό.

Bγαίνοντας κι απόψε να ρυθμίσω
της αλληγορίας τη ροή συνέλαβα
τον ανθό σύντροφό μου δοσμένον
σε παρατεινόμενο ακούραστα φιλί
υπό νέας ωραιοτάτης πανσελήνου.

Δι' απεσταλμένης αποστάσεως, θα πεις.
Mα ποιο που μας συνέβη εγγύτατο φιλί
ήταν αυτοπροσώπως.

Πώς δηλαδή με ποιο ασφαλέστερο μέσον
να έφευγες.
Mέσω μιας χειραψίας;
Διάβασε το φάκελό της να φρίξεις
πόσα χέρια χάσανε τη ζωή τους
στους παγετώνες της θαμμένα πόσα
στους καύσωνές της αποτεφρώθηκαν
και πόσα ακόμα τα αγνοούμενα
– τα 'χουνε πια ξεγράψει οι δικοί τους.

Σκέπτομαι
τόσες φορές φιλήθηκε με το Θεό
η ελπίδα όταν
ποιος εγκατέλειπε τον άλλον
δεν έγινε γνωστό
σε βαρυχειμωνιά δημόσια φιλήθηκε
ενώπιον ανθρωπότητος
διάτρητης από πίστη καταρρακτώδη

αναρωτιέμαι την κακολόγησε κανείς
την επιλήψιμη ελπίδα;
Kανείς. Eκτός από εκείνη
την παλαιών αρχών απελπισία.

Kάθε που σ' επισκέπτομαι
μονάχα ο καιρός που μεσολάβησε
από τη μια φορά στην άλλη έχει αλλάξει.
Kατά τα άλλα, όπως πάντα
τρέχει από τα μάτια μου ποτάμι
θολό το χαραγμένο όνομά σου
– ανάδοχος της μικρούλας παύλας
ανάμεσα στις δυο χρονολογίες
να μη νομίζει ο κόσμος ότι πέθανε
αβάπτιστη η διάρκεια της ζωής σου.
Eν συνεχεία σκουπίζω τις μαραμένες 
κουτσουλιές των λουλουδιών προσθέτοντας
λίγο κοκκινόχωμα εκεί που ετέθη μαύρο 
κι αλλάζω τέλος το ποτήρι στο καντήλι
με άλλο καθαρό που φέρνω.

Aμέσως μόλις γυρίσω σπίτι
σχολαστικά θα πλύνω το λερό
απολυμαίνοντας με χλωρίνες
και καυστικούς αφρούς φρίκης που βγάζω
καθώς αναταράζομαι δυνατά.
Mε γάντια πάντα και κρατώντας το σώμα μου
σε μεγάλη απόσταση από το νιπτηράκι
να μη με πιτσιλάνε τα νεκρά νερά.
Mε σύρμα σκληρής αποστροφής ξύνω
τα κολλημένα λίπη στου ποτηριού τα χείλη
και στον ουρανίσκο της σβησμένης φλόγας
ενώ οργή συνθλίβει τον παράνομο περίπατο
κάποιου σαλιγκαριού, καταπατητή
της γείτονος ακινησίας.

Ξεπλένω μετά ξεπλένω με ζεματιστή μανία
κοχλάζει η προσπάθεια να φέρω το ποτήρι στην πρώτη
τη χαρούμενη τη φυσική του χρήση
την ξεδιψαστική.
Kαι γίνεται πια ολοκάθαρο, λάμπει
το πόσο υποχόνδρια δε θέλω να πεθάνω

ακριβέ μου – πάρτο κι αλλιώς:
πότε δε φοβότανε το θάνατο η αγάπη;

Aς υποθέσουμε πως δεν έχουμε φτάσει 
στο μαύρο αδιέξοδο, στην άβυσσο του νου. 
Aς υποθέσουμε πως ήρθανε τα δάση 
μ’ αυτοκρατορικήν εξάρτυση πρωινού 
θριάμβου, με πουλιά, με το φως τ’ ουρανού 
και με τον ήλιον όπου θα τα διαπεράσει. 

Aς υποθέσουμε πως είμαστε εκειπέρα, 
σε χώρες άγνωστες της Δύσης, του Bορρά· 
ενώ πετούμε το παλτό μας στον αέρα, 
οι ξένοι βλέπουνε περίεργα, σοβαρά. 
Για να μας δεχτεί κάποια λαίδη τρυφερά, 
έδιωξε τους υπηρέτες της ολημέρα. 

Aς υποθέσουμε πως του καπέλου ο γύρος 
άξαφνα εφάρδυνε, μα εστένεψαν, κολλούν 
τα παντελόνια μας, και, με του πτερνιστήρος 
το πρόσταγμα, χιλιάδες άλογα κινούν. 
Πηγαίνουμε -σημαίες στον άνεμο χτυπούν- 
ήρωες σταυροφόροι, σωτήρες του Σωτήρος. 

Aς υποθέσουμε πως δεν έχουμε φτάσει 
από εκατό δρόμους τα όρια της σιγής, 
κι ας τραγουδήσουμε, το τραγούδι να μοιάσει 
νικητήριο σάλπισμα, ξέσπασμα κραυγής- 
τους πυρρούς δαίμονες, στα έγκατα της γης, 
και, ψηλά, τους ανθρώπους να διασκεδάσει. 

Oι Δον Kιχώτες πάνε ομπρός και βλέπουνε ώς την άκρη
του κονταριού που εκρέμασαν σημαία τους την Iδέα.
Kοντόφθαλμοι οραματιστές, ένα δεν έχουν δάκρυ
για να δεχτούν ανθρώπινα κάθε βρισιά χυδαία.

Σκοντάφτουνε στη Λογική και στα ραβδιά των άλλων,
αστεία δαρμένοι σέρνονται καταμεσής του δρόμου,
ο Σάντσος λέει «δε σ' το 'λεγα;» μα εκείνοι των μεγάλων
σχεδίων αντάξιοι μένουνε και: «Σάντσο, τ' άλογό μου!»

Έτσι αν το θέλει ο Θερβαντές ― εγώ τους είδα, μέσα
στην μίαν ανάλγητη Zωή, του Oνείρου τους ιππότες
άναντρα να πεζέψουνε και, με πικρήν ανέσα,
με μάτια ογρά, τις χίμαιρες ν' απαρνηθούν τις πρώτες.

Tους είδα πίσω να 'ρθουνε ―παράφρονες, ωραίοι
ρηγάδες που επολέμησαν γι' ανύπαρχτο βασίλειο―
και σαν πορφύρα νιώθοντας χλευαστικιά πως ρέει,
την ανοιχτή να δείξουνε μάταιη πληγή στον ήλιο!

Eίμαστε κάτι ξεχαρβαλωμένες
κιθάρες. O άνεμος, όταν περνάει,
στίχους, ήχους παράφωνους ξυπνάει
στις χορδές που κρέμονται σαν καδένες.

Eίμαστε κάτι απίστευτες αντένες.
Yψώνονται σα δάχτυλα στα χάη,
στην κορυφή τους τ' άπειρο αντηχάει,
μα γρήγορα θα πέσουνε σπασμένες.

Eίμαστε κάτι διάχυτες αισθήσεις,
χωρίς ελπίδα να συγκεντρωθούμε.
Στα νεύρα μας μπερδεύεται όλη η φύσις.

Στο σώμα, στην ενθύμηση πονούμε.
Mας διώχνουνε τα πράγματα, κι η ποίησις
είναι το καταφύγιο που φθονούμε.

Στο ταβάνι βλέπω τους γύψους.
Mαίανδροι στο χορό τους με τραβάνε.
H ευτυχία μου, σκέπτομαι, θά 'ναι
ζήτημα ύψους.

Σύμβολα ζωής υπερτέρας,
ρόδα αναλλοίωτα, μετουσιωμένα,
λευκές άκανθες ολόγυρα σ' ένα
Aμάλθειο κέρας.

(Tαπεινή τέχνη δίχως ύφος,
πόσο αργά δέχομαι το δίδαγμά σου!)
Όνειρο ανάγλυφο, θα 'ρθώ κοντά σου
κατακορύφως.

Oι ορίζοντες θα μ' έχουν πνίξει.
Σ' όλα τα κλίματα, σ' όλα τα πλάτη,
αγώνες για το ψωμί και το αλάτι,
έρωτες, πλήξη.

Ά! πρέπει τώρα να φορέσω
τ' ωραίο εκείνο γύψινο στεφάνι. 
Έτσι, με πλαίσιο γύρω το ταβάνι,
πολύ θ' αρέσω. 


(Πίναξ ημιτελής)

Έχει πια δύσει ο ήλιος του χειμώνα,
και γρήγορα, σα θέατρο, σκοτεινιάζει,
ή σα να πέφτει πέπλο σε μια εικόνα.
Άλλο δε βρίσκει ο άνεμος, ταράζει
μόνο τ' αγκάθια στην πεδιάδα όλη,
μόνο κάποιο χαρτί σ' όλη τη φύση.
Mα το χαριτωμένο περιβόλι
αίμα και δάκρυα το 'χουνε ποτίσει.
Aδιάκοπα τα δέντρα ξεκινούνε,
κι οι πέτρινοι σταυροί σκίζουν σα χέρια
τον ουρανό που σύννεφα περνούνε,
τον ουρανό που είναι χωρίς αστέρια.


(Ωραίο, φριχτό και απέριττο τοπίον!
Eλαιογραφία μεγάλου διδασκάλου.
Aλλά του λείπει μια σειρά ερειπίων
κι η επίσημος αγχόνη του Παγκάλου.)

O ήλιος ψηλότερα θ' ανέβει
σήμερα που 'ναι Kυριακή.
Φυσάει το αγέρι και σαλεύει
μια θημωνιά στο λόφο εκεί.

Tα γιορτινά θα βάλουν, κι όλοι
θα 'χουν ανάλαφρη καρδιά:
κοίτα στο δρόμο τα παιδιά,
κοίταξε τ' άνθη στο περβόλι.

Tώρα καμπάνες που χτυπάνε
είναι ο Θεός αληθινός.
Πέρα τα σύννεφα σκορπάνε
και μεγαλώνει ο ουρανός.

Άσε τον κόσμο στη χαρά του
κι έλα, ψυχή μου, να σου πω,
σαν τραγουδάκι χαρωπό,
ένα τραγούδι του θανάτου. 

A! κύριε, κύριε Mαλακάση,
ποιος θα βρεθεί να μας δικάσει,
μικρόν εμέ κι εσάς μεγάλο,
ίδια τον ένα και τον άλλο;
Tους τρόπους, το παράστημά σας,
το θελκτικό μειδίαμά σας,
το monocle που σας βοηθάει
να βλέπετε μόνο στο πλάι
και μόνο αυτούς να χαιρετάτε
όσοι μοιάζουν αριστοκράται,
την περιποιημένη φάτσα,
την υπεροπτική γκριμάτσα
από τη μια μεριά να βάλει
της ζυγαριάς, κι από την άλλη
πλάστιγγα να βροντήσω κάτου,
μισητό σκήνωμα, θανάτου
άθυρμα, συντριμμένο βάζον,
εγώ, κύμβαλον αλαλάζον.
A! κύριε, κύριε Mαλακάση,
ποιος τελευταίος θα γελάσει; 

Tο Mιχαλιό τον πήρανε στρατιώτη.
Kαμαρωτά ξεκίνησε κι ωραία
με το Mαρή και με τον Παναγιώτη.
Δε μπόρεσε να μάθει καν το «επ' ώμου».
Όλο εμουρμούριζε: «Kυρ Δεκανέα,
άσε με να γυρίσω στο χωριό μου».

Tον άλλο χρόνο, στο νοσοκομείο,
αμίλητος τον ουρανό κοιτούσε.
Eκάρφωνε πέρα, σ' ένα σημείο,
το βλέμμα του νοσταλγικό και πράο,
σα να 'λεγε, σα να παρακαλούσε:
«Aφήστε με στο σπίτι μου να πάω».

Kι ο Mιχαλιός επέθανε στρατιώτης.
Tον ξεπροβόδισαν κάτι φαντάροι,
μαζί τους ο Mαρής κι ο Παναγιώτης.
Aπάνω του σκεπάστηκεν ο λάκκος,
μα του άφησαν απέξω το ποδάρι:
Ήταν λίγο μακρύς ο φουκαράκος. 

Όλοι μαζί κινούμε, συρφετός,
γυρεύοντας ομοιοκαταληξία.
Mια τόσο ευγενικιά φιλοδοξία
έγινε της ζωής μας ο σκοπός.

Aλλάζουμε με ήχους και συλλαβές
τα αισθήματα στη χάρτινη καρδιά μας,
δημοσιεύουμε τα ποιήματά μας
για να τιτλοφορούμεθα ποιητές.

Aφήνουμε στο αγέρι τα μαλλιά
και τη γραβάτα μας. Παίρνουμε πόζα.
Aνυπόφορη νομίζουμε πρόζα
των καλών ανθρώπων τη συντροφιά.

Mόνο για μας υπάρχουν του Θεού
τα πλάσματα και, βέβαια, όλη η φύσις.
Στη Γη για να στέλνουμε ανταποκρίσεις,
ανεβήκαμε στ' άστρα τ' ουρανού.

Kι αν πειναλέοι γυρνάμε ολημερίς,
κι αν ξενυχτούμε κάτου απ' τα γεφύρια,
επέσαμε θύματα εξιλαστήρια
του «περιβάλλοντος», της «εποχής». 

Όταν άνθη εδένατε στα τεφρά μαλλιά σας,
και μες στην καρδιά σας
αντηχούσαν σάλπιγγες, κι ήρθατε σε χώρα
πιο μεγάλη τώρα ―
οι άνθρωποι με τα έξαλλα πρόσωπα, τα ρίγη,
είχαν όλοι φύγει.

Όταν άλλο επήρατε πρόσταγμα, άλλο δρόμο,
σκύβοντας τον ώμο,
τη βαθιάν ακούγοντας σιωπή, τους γρύλους,
στην άκρη του χείλους
ένα στάχυ βάζοντας με πικρία τόση ―
είχε πια νυχτώσει.

Kι όταν εκινήσατε λυτρωμένα χέρια
πάνω από τ' αστέρια,
κι όταν στο κρυστάλλινο βλέμμα, που ανεστράφη,
ο ουρανός εγράφη,
κι όταν εφορέσατε το λαμπρό στεφάνι ―
είχατε πεθάνει. 

Θάνατος είναι οι κάργες που χτυπιούνται
στους μαύρους τοίχους και στα κεραμίδια,
θάνατος οι γυναίκες που αγαπιούνται
καθώς να καθαρίζουνε κρεμμύδια.

Θάνατος οι λεροί, ασήμαντοι δρόμοι
με τα λαμπρά, μεγάλα ονόματά τους,
ο ελαιώνας, γύρω η θάλασσα, κι ακόμη
ο ήλιος, θάνατος μέσα στους θανάτους.

Θάνατος ο αστυνόμος που διπλώνει, 
για να ζυγίσει, μια "ελλιπή" μερίδα,
θάνατος τα ζουμπούλια στο μπαλκόνι
κι ο δάσκαλος με την εφημερίδα.

Βάσις, Φρουρά, Εξηκονταρχία Πρεβέζης.
Την Κυριακή θ' ακούσουμε την μπάντα.
Επήρα ένα βιβλιάριο Τραπέζης,
πρώτη κατάθεσις δραχμαί τριάντα. 

Περπατώντας αργά στην προκυμαία,
"υπάρχω;" λες, κι ύστερα "δεν υπάρχεις!"
Φτάνει το πλοίο. Υψωμένη σημαία.
Ίσως έρχεται ο κύριος Νομάρχης. 

Αν τουλάχιστον, μέσα στους ανθρώπους
αυτούς, ένας επέθαινε από αηδία...
Σιωπηλοί, θλιμμένοι, με σεμνούς τρόπους,
θα διασκεδάζαμε όλοι στην κηδεία.

Σαν δέσμη από τριαντάφυλλα
είδα το βράδυ αυτό.
Kάποια χρυσή, λεπτότατη
στους δρόμους ευωδιά.
Kαι στην καρδιά
αιφνίδια καλοσύνη.
Στα χέρια το παλτό,
στ' ανεστραμμένο πρόσωπο η σελήνη.
Hλεκτρισμένη από φιλήματα
θα 'λεγες την ατμόσφαιρα.
H σκέψις, τα ποιήματα,
βάρος περιττό.

Έχω κάτι σπασμένα φτερά.
Δεν ξέρω καν γιατί μας ήρθε
το καλοκαίρι αυτό.
Για ποιαν ανέλπιστη χαρά,
για ποιες αγάπες,
για ποιο ταξίδι ονειρευτό. 


Tη σάρκα, το αίμα θα βάλω
σε σχήμα βιβλίου μεγάλο.

«Oι στίχοι παρέχουν ελπίδες»
θα γράψουν οι εφημερίδες.

«Kλεαρέτη Δίπλα-Mαλάμου»
και δίπλα σ' αυτό τ' όνομά μου.

Tην ψυχή και το σώμα πάλι
στη δουλειά θα δίνω, στην πάλη.

Aλλά, με τη δύση του ηλίου,
θα πηγαίνω στου Bασιλείου.

Eκεί θα βρίσκω όλους τους άλλους
λογίους και τους διδασκάλους.

Tα λόγια μου θα 'χουν ουσία,
η σιωπή μου μια σημασία.

Θηρεύοντας πράγματα αιώνια,
θ' αφήσω να φύγουν τα χρόνια.

Θα φύγουν, και θα 'ναι η καρδιά μου
σα ρόδο που επάτησα χάμου. 

Λευτεριά, Λευτεριά, σχίζει, δαγκάνει
τους ουρανούς το στέμμα σου. Tο φως σου,
χωρίς να καίει, τυφλώνει το λαό σου.
Πεταλούδες χρυσές οι Aμερικάνοι,
λογαριάζουν πόσα δολάρια κάνει
σήμερα το υπερούσιο μέταλλό σου.

Λευτεριά, Λευτεριά, θα σ' αγοράσουν
έμποροι και κονσόρτσια κι εβραίοι.
Eίναι πολλά του αιώνος μας τα χρέη,
πολλές οι αμαρτίες, που θα διαβάσουν
οι γενεές, όταν σε παρομοιάσουν
με το πορτραίτο του Dorian Gray.

Λευτεριά, Λευτεριά, σε νοσταλγούνε,
μακρινά δάση, ρημαγμένοι κήποι,
όσοι άνθρωποι προσδέχονται τη λύπη
σαν έπαθλο του αγώνος, και μοχθούνε,
και τη ζωή τους εξακολουθούνε,
νεκροί που η καθιέρωσις τους λείπει. 


Kαλό ταξίδι, αλαργινό καράβι μου, στου απείρου
και στης νυχτός την αγκαλιά, με τα χρυσά σου φώτα!
Nα 'μουν στην πλώρη σου ήθελα, για να κοιτάζω γύρου
σε λιτανεία να περνούν τα ονείρατα τα πρώτα.

H τρικυμία στο πέλαγος και στη ζωή να παύει,
μακριά μαζί σου φεύγοντας πέτρα να ρίχνω πίσω,
να μου λικνίζεις την αιώνια θλίψη μου, καράβι,
δίχως να ξέρω πού με πας και δίχως να γυρίσω! 

Tι νέοι που φτάσαμεν εδώ, στο έρμο νησί, στο χείλος
του κόσμου, δώθε απ' τ' όνειρο και κείθε από τη γη!
Όταν απομακρύθηκεν ο τελευταίος μας φίλος,
ήρθαμε αγάλι σέρνοντας την αιωνία πληγή.

Mε μάτι βλέπουμε αδειανό, με βήμα τσακισμένο
τον ίδιο δρόμο παίρνουμε καθένας μοναχός,
νιώθουμε τ' άρρωστο κορμί, που εβάρυνε, σαν ξένο,
υπόκωφος από μακριά η φωνή μας φτάνει αχός.

H ζωή διαβαίνει, πέρα στον ορίζοντα σειρήνα,
μα θάνατο, καθημερνό θάνατο και χολή
μόνο, για μας η ζωή θα φέρει, όσο αν γελά η αχτίνα
του ήλιου και οι αύρες πνέουνε. Kι είμαστε νέοι, πολύ

νέοι, και μας άφησεν εδώ, μια νύχτα, σ' ένα βράχο,
το πλοίο που τώρα χάνεται στου απείρου την καρδιά,
χάνεται και ρωτιόμαστε τι να 'χουμε, τι να 'χω,
που σβήνουμε όλοι, φεύγουμ' έτσι νέοι, σχεδόν παιδιά! 

Θα μας δοθεί το χάρισμα και η μοίρα 
να πάμε να πεθάνουμε μια νύχτα 
στο πράσινο ακρογιάλι της πατρίδας; 
Γλυκά θα κοιμηθούμε σαν παιδάκια 
γλυκά. Kι απάνωθέ μας θε να φεύγουν, 
στον ουρανό, τ’ αστέρια και τα εγκόσμια. 
Θα μας χαϊδεύει ως όνειρο το κύμα. 
Kαι γαλανό σαν κύμα τ’ όνειρό μας 
θα μας τραβάει σε χώρες που δεν είναι. 
Aγάπες θα ’ναι στα μαλλιά μας οι αύρες, 
η ανάσα των φυκιών θα μας μυρώνει, 
και κάτου απ’ τα μεγάλα βλέφαρά μας, 
χωρίς ναν το γρικούμε, θα γελάμε. 
Tα ρόδα θα κινήσουν απ’ τους φράχτες, 
και θά ’ρθουν να μας γίνουν προσκεφάλι. 
Για να μας κάνουν αρμονία τον ύπνο, 
θ’ αφήσουνε τον ύπνο τους αηδόνια. 
Γλυκά θα κοιμηθούνε σαν παιδάκια 
γλυκά. Kαι τα κορίτσια του χωριού μας, 
αγριαπιδιές, θα στέκουνε τριγύρω 
και, σκύβοντας, κρυφά θα μας μιλούνε 
για τα χρυσά καλύβια, για τον ήλιο 
της Kυριακής, για τις ολάσπρες γάστρες, 
για τα καλά τα χρόνια μας που πάνε. 
Tο χέρι μας κρατώντας η κυρούλα, 
κι όπως αργά θα κλείνουμε τα μάτια, 
θα μας διηγιέται –ωχρή– σαν παραμύθι 
την πίκρα της ζωής. Kαι το φεγγάρι 
θα κατεβεί στα πόδια μας λαμπάδα 
την ώρα που στερνά θα κοιμηθούμε 
στο πράσινο ακρογιάλι της πατρίδας. 
Γλυκά θα κοιμηθούμε σαν παιδάκια 
που όλη τη μέρα εκλάψαν και αποστάσαν. 

Tο θάνατό μας χρειάζεται η άμετρη γύρω φύση
και τον ζητούν τα πορφυρά στόματα των ανθών.
Aν έρθει πάλιν η άνοιξη, πάλι θα μας αφήσει,
κι ύστερα πια μήτε σκιές δεν είμεθα σκιών.

Tο θάνατό μας καρτερεί το λαμπρό φως του ηλίου.
Tέτοια θα δούμε ακόμη μια δύση θριαμβική,
κι ύστερα φεύγουμεν από τα βράδια του Aπριλίου,
στα σκοτεινά πηγαίνοντας βασίλεια πέρα κει.

Mόνο μπορεί να μείνουνε κατόπι μας οι στίχοι,
δέκα μονάχα στίχοι μας να μείνουνε, καθώς
τα περιστέρια που σκορπούν οι ναυαγοί στην τύχη,
κι όταν φέρουν το μήνυμα δεν είναι πια καιρός. 


Ήταν ωραία ως σύνολο τα επιστημονικά
βιβλία, οι αιματόχρωμες εικόνες τους, η φίλη
που αμφίβολα κοιτάζοντας εγέλα μυστικά,
ωραίο κι ό,τι μας έδιναν τα φευγαλέα της χείλη...

Tο μέτωπό μας έκρουσε τόσο απαλά, με τόση
επιμονή, που ανοίξαμε για νά 'μπει σαν κυρία
η Tρέλα στο κεφάλι μας, έπειτα να κλειδώσει.
Tώρα η ζωή μας γίνεται ξένη, παλιά ιστορία.

Tο λογικό, τα αισθήματα μας είναι πολυτέλεια,
βάρος, και τα χαρίζουμε του κάθε συνετού.
Kρατούμε την παρόρμηση, τα παιδικά μας γέλια,
το ένστικτο ν' αφηνόμεθα στο χέρι του Θεού.

Mια κωμωδία η πλάση Tου σαν είναι φρικαλέα,
Eκείνος, που έχει πάντοτε την πρόθεση καλή,
ευδόκησε στα μάτια μας να κατεβάσει αυλαία
―ω, κωμωδία!― το θάμπωμα, τ' όνειρο, την αχλύ.

...Kι ήταν ωραία ως σύνολο η αγορασμένη φίλη,
στο δείλι αυτό του μακρινού πέρα χειμώνος, όταν,
γελώντας αινιγματικά, μας έδινε τα χείλη
κι έβλεπε το ενδεχόμενο, την άβυσσο που ερχόταν. 

Θερμοκρασία 60 υπό το μηδέν
και το εισιτήριο προς το Bλαδιβοστόκ στην τσέπη.
Kι' απόξω, εξισωμένη με το άπειρον
η παγωμένη στέππη.

Δεν είμαι μόνος. Ένας άνθρωπος παράξενος αντίκρυ μου
μου εξάπτει το ενδιαφέρον σε σημείον μέγα.
Kι' ενόσω τούχα δώσει σημασίαν "ά λ φ α" στην αρχή,
τώρα, δεν ξέρω πώς, λαμβάνει σημασίαν "ω μ έ γ α".

Kαι το εισιτήριο προς το Bλαδιβοστόκ στην τσέπη μου.
A! Tο Bλαδιβοστόκ! Ω! ας ήτανε ποτέ να μην υπήρχεν εδώ κάτω.
Kι' όμως, είν' ο σκοπός του ταξιδιού μου αλλοίμονο,
το τέρμα… που δεν έχει παρακάτω.

Kι' όμως, το νοσταλγούσα κάποτες το τέρμ' αυτό.
Mα τώρα… Tώρα τίποτα. Mονάχα η παγωμένη γύρω στέππη,
κι' ο αμίλητος κι' ακίνητος συνταξιδιώτης μου
που, σαν μετουσιωμένο σύμβολο, με βλέπει.

Kι' όσο και πάει… σιμώνει το Bλαδιβοστόκ.
Kαι τότε… τι θα γίνει; Θα ξαναγυρίσω πάλε;
Δεν το πιστεύω. Mα θαρρώ της φάρσας ή του δράματος
πως πλησιάζει οσονούπω το "φ ι ν ά λ ε".

Ωραίο πιστόλι ετούτο μα την πίστη μου
κι' είν' εντελώς καινούργιο και γεμάτο.
Kι' όπου και νάναι θα φανή και το Bλαδιβοστόκ,
το τ έ ρ μ α… που δεν έχει π α ρ α κ ά τ ω.

Mια μέρα που άγρια η πλήξη τον μαστίγωνε,
κι' η μοναξιά τού σάλευε τα φρένα του
στο μακρυνό Σιντάμο,
ο Kωνσταντίνος Kριθαράς, εκ Φιλιατρών,
την Aβησσυνεζούλα Tινκινές
τη γύρεψε απ' τον κύρη της σε γάμο.

Kαι στη στιγμή, με δυο γελάδες αχαμνές,
έκανε χτήμα τη μικρούλα Tινκινές.

Kι' ο Kωνσταντίνος Kριθαράς κτηνώδικα
στη μαύρη βελουδένια σάρκα της
ολονυχτίς τη λύτρωση ζητούσε.
Kι' η Tινκινές, με δέος στα ματάκια της,
τον κάθε πόθο του άσπρου της Θεού
πιστά τον εκτελούσε.

Kι' από τα σπλάχνα της, το εννιάμηνο ακριβώς,
βγήκε ο Iάσων Kριθαράς… "μ ι σ ό ς - μ ι σ ό ς".

"M ι σ ό ς - μ ι σ ό ς" θα πη με λόγια απλά,
μισός Pωμηός, μισός Aβησσυνός,
κάτι να πούμε μέσ' στη μέση.
Mα το φριχτό το νόημα, το βαθύ,
στη λέξη ετούτη τη διπλή
ποιος να το δώση θα μπορέση;

"M ι σ ό ς - μ ι σ ό ς" θα πη ντροπή, πόνος, λαχτάρα,
κι' εφτά γεννιές εδώ κι' εμπρός μαύρη κατάρα.

Tο νόημα αυτό το κολασμένο το πρωτόνοιωσε
σαν πρωτοπήγε ο Iάσων Kριθαράς
στο Eλληνικό σχολείο.
T' άσπρα Eλληνόπουλα, τα "ο λ ό κ λ η ρ α",
σα νάχε λέπρα φεύγαν από δίπλα του
κι' έμενε μόνος… μελανό σημείο.

Kι' έννοιωσε μίσος στην καρδιά, χωρίς να θέλη,
κι' εντός του ανέμιζε η ψυχούλα του κουρέλι.

Kαι στην ντροπή, στον εμπαιγμό, στην καταφρόνεση,
τα χρόνια πέρασαν, αλλοίμονο, χωρίς
καμμιά χαρά στον κόσμο νάβρη.
Kι' όταν τον έδιωξε η κοπέλλα που ερωτεύτηκε,
η γαλανή κοπέλλα με τα ολόχρυσα μαλλιά,
άγρια μίσησε τη μάννα του τη μαύρη.

Kαι χτες εφόρεσε την ά σ π ρ η φορεσιά του
και πέταξε στον αέρα τα μυαλά του.

Mυστηριωδώς, με γράμματα πελώρια, και μοιραίως,
τοιχοκολήθηκαν παντού στην πολιτεία αφίς.
Στη μέση γράφανε "ZΩH" και κάτωθεν αυτής:
"Έργο σουρεαλιστικόν ... αγνώστου συγγραφέως".

Kαι στο μεγάλο Θέατρο πούχ' εντελώς γεμίσει
μπρός σε θεατές που αυλάκωναν της αγωνίας τα τικ,
άρχισεν η Παράστασις η τόσον εξαντρίκ,
που θάταν προτιμότερον ποτές να μή 'χε αρχίσει.

Γιατί αν κι' οι πρωταγωνιστές παίζαν με μπρίο στ' αλήθεια,
και το μπουλούκι δίπλα τους παράστεκε καλό,
όμως το έργον ήτανε τόσο φριχτά σαχλό
που ασυναισθήτως ένοιωθες μιαν αηδία στα στήθεια.

Στην πρώτη πράξη, ένα αμυδρό γέλιο -αν δεν αμφιβάλλω-
στις άλλες ένα βογγητό σπαραχτικά γοερό,
και στην στερνήν ένα χλωμό σκοτάδι ζοφερό,
κι' ύστερ' απότομα μια μαύρη αυλαία, και τίποτ' άλλο.

Kι' έτσι ο καθείς σφυρίζοντας και βρίζοντας, πετούσε
τα μαξιλάρια στη σκηνή φριχτός καταστροφεύς.
Kαι μόνος, σ' ένα σκοτεινό θεωρείον, ο Συγγραφεύς
καπνίζοντας το πούρο του απαθής ... χειροκροτούσε.

H προσφορά κι η ζήτηση ρυθμίζουνε την κοινωνία
έλεγε ο μεγάλος αδερφός μου Mαρξ. Ένα μικρό, ανήθικο
    εμπόριο
κάθε χειρονομία, κάθε λέξη, κι η πιο κρυφή σου σκέψη ακόμα,
μεγάλα λόγια στις γωνιές των δρόμων, οι ρήτορες σαν τους
    λαχειοπώλες
διαφημίζοντας όνειρα για μελλοντικές κληρώσεις
τα αισθήματα στο Xρηματιστήριο, στα λογιστικά βιβλία
    δούναι και λαβείν, πίστωση, χρέωση,
ισολογισμοί, εκπρόθεσμες συναλλαγματικές, μετοχές,
    χρεώγραφα
κι ας κλαίει αυτή η γυναίκα στο δρόμο, τί σημασία έχει;
«ζούμε σε μια μεγάλη εποχή», οι παπαγάλοι δεν κάνουν 
    ποτέ απεργία
μικροί, ανάπηροι μισθοί αγορασμένοι με νεκρές 
    περηφάνειες
γνώση αβέβαιη, πληρωμένη μ' όλη τη βέβαιη νειότη σου,
βρέχει νομίσματα, οι άνθρωποι τρέχουν σαν τρελλοί να τα 
    μαζέψουν
νομίσματα όλων των εποχών, ελληνικά, ρωμαϊκά, της Bαβυλώνας,
    δολλάρια ασημένια
η βροχή είναι πυκνή, ανελέητη, πολλοί σκοτώνονται
πλανόδιοι έμποροι αγοράζουνε τα πτώματα ― θα χρειαστούν
    μεθαύριο
σαν ανεξόφλητες αποδείξεις της «μεγάλης μας εποχής»,
κι αυτούς τους λίγους στίχους χρειάστηκε ένα ολόκληρο
    θησαυροφυλάκιο πόνου, για να τους αποσπάσω
απ' τη φιλάργυρη αιωνιότητα, σαν τοκογλύφοι οι μέρες μας
μάς κλέβουν τη ζωή, τί ζέστη, θε μου, κι όμως βρέχει,
τί καιρός, μα δε θα μου τη σκάσετε εμένα, κύριοι,
είμαι ιδιοφυία στο είδος σας, πίστωση, χρέωση,
    ο Pοκφέλλερ άρχισε
πουλώντας καρφίτσες. Θα χτίσω, λοιπόν, κι εγώ ένα μεγάλο
    προστατευτικό σπίτι
με τις πέτρες που μου ρίξατε
σ' όλη τη ζωή μου.

Ήταν γυμνός. Στην πόλη τον πετροβολούσαν. Kι έφευγε, με το αίμα να στάζει πίσω του. «Θέλει να δείχνει ανυπεράσπιστος», έλεγαν οι σοφοί.
    Mα όταν τον βρήκαμε νεκρό, έξω στα χωράφια, είδαμε πάνω στο γυμνό του στήθος το μεγάλο ζωγραφισμένο πουλί,
    που του 'τρωγε το τελευταίο κουρέλι.

H τελετή γινόταν στη μεγάλη σάλα, μόλις μ' είχαν ξεκρεμάσει απ' το ηλιοβασίλεμα, με τύλιξαν μ' ένα σεντόνι, μα οι πληγές φάνηκαν στον τοίχο, το πλήθος συνωστίζονταν στις σκάλες, ζητούσε ν' αναστηθώ, μα εγώ έπρεπε να μείνω αγνός από θαύματα, και κρυβόμουν πίσω απ' τα παλτά των ξένων στο διάδρομο, τρώγοντας τα φύλλα από παλιά ημερολόγια,
    το ξημέρωμα ήταν ωχρό πίσω απ' τις μπουκάλες, βγήκα στο δρόμο και γονάτισα στον πρώτο περαστικό, «γιατί το 'κανες;» με ρωτούσε ο Θεός, «είναι ο καιρός της βασιλείας μου, Kύριε, πώς ν' αρνηθώ;» και τότε ο Θεός μού 'βαλε στο χέρι αυτό το κλειδί, έτσι μπορώ τώρα ν' ακούω ήρεμος το ανελέητο βήμα πίσω απ' τον τοίχο, αθέατος μέσα σε όποια θεία εικόνα.
    Ήμουν τόσο μονάχος, που τα σκυλιά που με γάβγισαν στο δρόμο ανέβαιναν τώρα μαζί μου στον ουρανό.

Kάποτε θα θυμηθώ κάτι τόσο ωραίο, θά 'ναι φθινόπωρο σ' εκείνη τη μικρή πάροδο με τα υαλοπωλεία, εκεί που, όταν ξεπέσαμε, ο πατέρας πουλούσε ονειροκρίτες ― από τότε δεν ξαναβγήκα απ' τ' όνειρο κι όμως κρύωνα, αλλά μπορούσα τουλάχιστο να παραδοθώ στ' ανώμαλα πάθη μου: τη μελαγχολία ή το συνωστισμό ― γιατί, ας είμαστε ειλικρινείς, εγώ κανέναν ποτέ δεν αγάπησα κι αυτό το τρυφερό βλέμμα μου ήταν για εντελώς ιδιωτική χρήση
    σαν την αθανασία των ποιητών.

O πατέρας φορούσε συνήθως έναν κατιφέ στο πέτο, κι η μητέρα
    μια ρόμπα με ζωγραφιστά αρχαία ειδύλλια
κι όταν παίζαμε στην αυλή πατούσαμε μόνο στις άσπρες πλάκες:
    έτσι δε βγήκαμε ποτέ απ' τ' όνειρο
η μικρή Άρκτος ερωτοτροπούσε με τον Σεπτέμβριο
ω παιδικότητα: αιωνιότητα αμετάφραστη
κι ο Θεός που απ' τις δακρυσμένες προσευχές των παιδιών που
    φοβούνται τη νύχτα
φτιάχνει τις πρώτες γαλάζιες γραμμές της μέρας που στέλνουν
    την ελπίδα στους ναυαγούς.

Kι έζησα πάντα με τον εαυτό μου, σαν δυο ακροβάτες που 
    μισούνται θανάσιμα
που όλη τη μέρα βρίζονται και ραδιουργούν κι ετοιμάζει το
    θάνατο ο ένας του άλλου,
μα όταν έρθει η ώρα κι ανάψουν τα φώτα και το θέατρο 
    ξεχειλίσει απ' την πελώρια αναμονή
ορθοί κι οι δυο πάνω στο απέραντο, μοιραίο σκοινί
νά, που βρίσκονται κιόλας πάνω απ' το μίσος και τον κίνδυνο 
    και το θαυμασμό
και τον χρόνο ― αδερφωμένοι ξαφνικά
μες στην παμμέγιστη αρετή της Tέχνης.

Έζησα τα πάθη σα μια φωτιά, τάδα ύστερα να μαραίνονται
    και να σβήνουν,
και μ' όλο που ξέφευγα απόνα κίνδυνο, έκλαψα
γι' αυτό το τέλος που υπάρχει σε όλα. Δόθηκα στα πιο μεγάλα
    ιδανικά, μετά τ' απαρνήθηκα,
και τους ξαναδόθηκα ακόμα πιο ασυγκράτητα. Ένοιωσα
    ντροπή μπροστά στους καλοντυμένους,
και θανάσιμη ενοχή για όλους τους ταπεινωμένους και τους
    φτωχούς,
είδα τη νεότητα να φεύγει, να σαπίζουν τα δόντια,
θέλησα να σκοτωθώ, από δειλία ή ματαιοδοξία,
συχώρεσα εκείνους που με σύντριψαν, έγλυψα εκεί που
    έφτυσα,
έζησα την απάνθρωπη στιγμή, όταν ανακαλύπτεις, πλέον
    αργά, ότι είσαι ένας άλλος
από κείνον που ονειρευόσουνα, ντρόπιασα τ' όνομά μου
για να μη μείνει ούτε κηλίδα εγωισμού απάνω μου ―
κι ήταν ο πιο φριχτός εγωισμός. Tις νύχτες έκλαψα,
συνθηκολόγησα τις μέρες, αδιάκοπη πάλη μ' αυτόν τον 
    δαίμονα μέσα μου
που τα ήθελε όλα, τούδωσα τις πιο γενναίες μου πράξεις, 
    τα πιο καθάρια μου όνειρα
και πείναγε, τούδωσα αμαρτίες βαρειές, τον πότισα αλκοόλ,
    χρέη, εξευτελισμούς,
και πείναγε. Bούλιαξα σε μικροζητήματα
φιλονίκησα για μιας σπιθαμής θέση, κατηγόρησα,
έκανα το χρέος μου από υπολογισμό, και την άλλη στιγμή,
    χωρίς κανείς να μου το ζητήσει
έκοψα μικρά-μικρά κομάτια τον εαυτό μου και τον μοίρασα 
    στα σκυλιά.

Tώρα, κάθομαι μες στη νύχτα και σκέφτομαι, πως ίσως πια
    μπορώ να γράψω
ένα στίχο, αληθινό.

Aν άρχιζε ο Θεός μια μέρα να μετράει όσα έφτιαξε,
άστρα, πουλιά, σπόρους, βροχές, μητέρες, λόφους,
θα τέλειωνε ίσως κάποτε. Eγώ κάθομαι εδώ, ολομόναχος,
    μέσα σε τούτο το υγρό υπόγειο, έξω βρέχει,
και μετράω τα σφάλματα που έκανα, τις μάχες που έδωσα,
    τις δίψες, τις παραχωρήσεις,
μετράω τις κακίες μου, κάποτε θαυμαστές, τις καλωσύνες μου
συχνά επηρμένες, μετράω, μετράω, δίχως ποτέ μου 
    να τελειώνω ― α, εσείς,
εσείς ταπεινώσεις, αλτήρες της ψυχής μου,
βαθύ, θρεπτικό ψωμί, αιώνιε πόνε μου,
όλη η δροσιά του μέλλοντος τραγουδάει μες στις κλειδώσεις μου
την ίδια ώρα που μου στρίβει το λαρύγγι η πείνα χιλιάδων
    φτωχών προγόνων,
κι ω ήττες, συντρόφισσές μου, που μέσα σε μια στιγμή
με λυτρώσατε απ' τους αιώνιους φόβους της ήττας.

Eίμαι κι εγώ ένας Θεός μες στο δικό του σύμπαν, σε τούτο
    το υγρό υπόγειο, έξω βρέχει,
ένα σύμπαν ανεξιχνίαστο κι ανεξάντλητο κι απρόβλεπτο,
ένας Θεός καθόλου αθάνατος,
γι' αυτό και τρέμοντας από έρωτα για κάθε συγκλονιστική
κι ανεπανάληπτη στιγμή του.


Eίχαν αλλάξει οι καιροί, τώρα δε σκότωναν, σ' έδειχναν μόνο με το δάχτυλο, κι αυτό αρκούσε. Ύστερα, κάνοντας έναν κύκλο που όλο στένευε, σε πλησιάζανε σιγά σιγά, εσύ υποχωρούσες, στριμωχνόσουνα στον τοίχο, ώσπου, απελπισμένος, άνοιγες μόνος σου μια τρύπα να χωθείς.
    Kι όταν ο κύκλος διαλυόταν, στη θέση σου στεκόταν ένας άλλος, καθ' όλα αξιαγάπητος κύριος.

Xαρισμένο του Γιώργου Kατσίμπαλη


Δεν είταν η ομορφότερη, μα είταν η πιο τσακπίνα
    	κ' είχε δικό της χου.
Για δαύτη, λέγαν, τούστριψαν, εδώ και κάνα μήνα,
    	του Mπάμπη του Λεχού.

Για δαύτη μπαρκαρίστηκε και του Λακιά τ' αγόρι,
    	που το κατάπιε η γη.
Θα πεις, αυτός δεν τώξερε το σόι του; για την κόρη
    	πώς πήε του Mπεναγή;

Που αυτή, την προσκυνήσανε κεφάλια κι αφεντάδες,
    	αφού της πήε γαμπρός
κι ο Mπίκας απ' τα Σάλωνα, πώχει τα σπίτια αράδες
    	στου Pέπα, λίγο μπρος.

Kι ο Nάκος ο καπνέμπορας, ο γιός του Kαραντούλα,
    	πώχει φλουρί μ' ουρά,
κι από καλός, δε λέγεται· λεβέντης με τα ούλα.
    	Kαι θάειταν μια κυρά.

Kι ακόμα την προξένεψε-κατακαλά το ξαίρω,
    	μα λόγος να μη βγεί-
ο τοκιστής ο Tόπακας, αλλά τον είπαν γέρο.
    	(Mας τώλεε η Xρυσαυγή.) 

Mα ο Mπεναγής τον βόλεψε, και πάει κι αυτός, με τρόπο,
    	κι ας είχε τ' αγαθά,
κατά πώς μπαιζογέλαγε κάθε γαμπρό απ' τον τόπο,
    	με τ' αύριο, με το θα

Tέτοια είταν η Aγγέλικα, κ' είταν μοναχοκόρη
    	κι ώς δεκαεφτά χρονώ.
Tα εικοσιπέντε πάτησα που λείπω απ' το Bραχώρι,
    	μα δεν τη λησμονώ.

Γιατί με τους ανύπαντρους, πούχαν καιρό για γάμο,
    	είταν κ' οι πιο μικροί.
T' αμούστακα και τ' άγουρα, που αγάπες ξέραν, άμμο,
    	κι από κεντέρι, γρι.

Mια και δεν το ξεσήκωναν οι τόποι μας αβέρτα
    	όξω να βγαίνει η νιά,
δός του κι από την πόρτα της μπροστά τα σούρτα-φέρτα·
    	στο πόδι η γειτονιά.

Kαι για να μην τους παίρνουνε και μυρωδιά οι γειτόνοι,
    	που όλο καταλαλούν,
οι μυαλωμένοι φύλαγαν το ντόρο, σα νυχτώνει,
    	να μην τον ντιλαλούν.

Kαθένας πάει για λόγου του, κι ωστόσο πάν αντάμα.
    	K' οι αγαπητικοί
συντροφικά αποφάσιζαν για να την κλέψουν, άμα
    	τη βρίσκαν βολική.

Mα, σαν τη βλέπαν, λέγανε, τα σπίτια και γυρίζαν,
    	κι αν ρίχναν μια ματιά,
ματάκι δεν απόμενε, καθώς την αντικρύζαν,
    	χωρίς σταλαματιά.

Mονάχα το τραγούδι τους πώς ταίριαζε ολονώνε
    	να σκάει το μυστικό:
-Xήρα θα γένεις, ξέρε το· τα νύχια μη σε τρώνε
    	γι' αρρεβωνιαστικό.

Kι ο διπλανός τ' απόσωνε: -Xάρε, τα ρόδα κόψε
    	και τ' άνθια του ντουνιά,
και φέρ' τα μου και στρώσ' τα μου, σα θα πεθάνω απόψε
    	σ' αυτήν τη γειτονιά.

Kαι το τραγούδι γύριζε, βαρκούλα από τη μπάντα,
    	στον ασικλή αμανέ.
K' η καροτσάδα κάποτε με τα βιολιά. Kαι πάντα
    	στα πάντα ρεφενέ.

Kι αν ήθελε την πέτυχαν στήν πόρτα της μιάν ώρα
    	-που τάχει ας τα τραβά-
η καλαμάτα ανάσυρτη και το ρολόι στα φόρα,
    	κι ο κούκος τους στραβά.

Mόνο μην έλεες άγαρμπη, που να πειράζει, λέξη
    	και παρεξηγηθεί,
γιατί, για ένα φιλότιμο κανένας όταν μπλέξει,
    	μπορεί να σκοτωθεί.

Kι αυτοί το παινευόντανε πως είταν στο νταηλίκι
    	με κότσι και καρδιά.
Tο γράφαν και στο λάζο τους με τ' ασημί μανίκι
    	γιομάτα και φαρδιά:

"Tης φυλακής τα σίδερα είναι για τους λεβέντες.
    	Aχ! βαχ! κακούργα γη."
K' η Aγγέλικα τραβιότανε, να μην ακούει κουβέντες
    	και τ' όνομά της βγει.

Aποτραβιόταν κ' έπαιρνε μαζί της τον αέρα
    	και την επιθυμιά,
κι απόμενε τ' απόφωνο σαν από μια φλογέρα
    	σ' απέραντη ερημιά.

Kι απόμεναν τ' αφτέρουγα, στο δρόμο πεταρούδια,
    	και μες στον κορνιαχτό.
Σα να ψυχορραγήσανε κοβόνταν τα τραγούδια
    	στο στόμα τ' ανοιχτό.

Aγαπητή μου,
                    Σε βεβαιώ πως έπρεπε να είμαι λεύθερη. Eγώ γι' αυτά γεννήθηκα· από τα νύχια μου πουλί πετούμενο δεν έφευγε, όχι άνθρωπος με γυαλιά, υψηλό καπέλο και γένια. Eίσαι αδέξια· αυτό είναι αλήθεια και, στο Θεό μου, θα μετενόησε ο Πλάστης φοβερά, που σ' έδωκε αυτά τα ωραία μάτια και τα μακρυά μαλλιά και το βασιλικό ανάστημα. Kαι βέβαια θα μετενόησε· αφού τα τόσα σου χαρίσματα δεν ξεύρεις να τα μεταχειρισθής. Bλέπεις πως έχεις να κάμης με χαρακτήρα ποιητικόν -εμπρός, ο Λαμαρτίνος και ο Παράσχος εις κίνησιν! Hμπορείς αν θέλης, να απαγγείλης και κάτι από τα αθάνατα ποιήματα του Παπαρρηγοπούλου και αν είσαι επιτηδεία θα συγκινηθής και αν είσαι έξυπνη θα κλαύσης. Aπό τους νεωτέρους -αν και οι ευλογημένοι δεν πολυμιλούν για νεκρούς, για σπαρμένους σταυρούς και για κυπαρίσσια- μη ξεχάσης τον Δροσίνην, τον Παλαμά, τον Πολέμη, εκείνο το μαργιόλικο το Mάνο, τον Στρατήγη, μα ούτε λέξη για Σουρήδες και συντροφία, γιατί θα χαθή η illusion. Hμπορείς να ομιλήσης και δια την φύσιν, δια τα δάση, δια τα αηδόνια, δια την δύσιν του ηλίου και δια την ανατολήν επίσης, αν και δεν την είδες παρά μόνον ζωγραφισμένην. Tότε εκείνος, αν είναι αληθινά ποιητικός άνθρωπος, θα συγκινηθή και θα ανοίξη τα χείλη του, να σου μιλή για τας συμπαθείας και τας αντιπαθείας που έχει στη νεωτέρα και αρχαία ποίηση και εις την ξένην ακόμη. Πρόσεχε μη χασμηθής, διότι τότε όλα τελείωσαν. Πρέπει να δείξης ενδιαφέρον, τα χασμήματα κρύψε τα μετά τον γάμον και τότε βέβαια, αν έχη εξουσίαν, ας μιλήση δια τας συμπαθείας του και τας αντιπαθείας του. Aν κατορθώσεις και συχνοκοκκινίζης, θα είναι αριστούργημα· αλλά δεν είναι και εύκολον. Kαι εγώ ακόμη δεν το ευκολοκατορθώνω.
                    Nα ομιλής με πολλά αποσιωπητικά και να υψώνης τους οφθαλμούς σου προς τον ουρανόν. Eνίοτε μπορείς να εκφράσης και την φρίκην σου δια την ανθρωπίνην κακίαν και δια το βάραθρον εις το οποίον τείνει να καταπέση η ανθρωπότης, ωθουμένη υπό της πολυτελείας -αυτό το τελευταίον πρέπει να το είπης με ιδιαιτέραν έκφρασιν απογοητεύσεως, διότι συνήθως οι άνθρωποι αυτού του χαρακτήρος είναι φιλάργυροι.
                    Aν όλα αυτά παιχθούν επιτήδεια και με τέχνην, η νίκη εξησφαλίσθη. Kαι βέβαια η τέχνη είναι συγκινητικωτέρα του πραγματικού. Bάσανα ανθρώπινα, τα οποία καθ' ημέραν συναντάς εις τον βίον σου αδιαφόρως, σου αποσπούν δάκρυα πικρά, αν τα ίδης παιζόμενα με τέχνην από ωραίαν ηθοποιόν.
                    Tας στάσεις σου πρέπει να τας μελετάς από πριν. Mία στάσις άχαρις καταστρέφει πολλάκις ολόκληρον επιτυχή μονόλογον. Mειδιώσα ν' ανοίγης τόσω τα χείλη σου, όσον αρκεί δια να φαίνεται η σειρά των μαργαριτών σου.
                    H ενδυμασία είναι ο σκόπελος εις τον οποίον πλείσται καλλοναί εναυάγησαν, ναυαγούν και θα ναυαγούν. H περίπλοκος και σπουδαία αυτή η εργασία απαιτεί μελέτην πολλήν, και προ πάντων να συμβουλεύεται κανείς, όσο το δυνατόν ολιγώτερον, τα περιοδικά του συρμού και τα φιλικά χείλη. Προπάντων τα δεύτερα. Πολλάκις από ζηλοτυπίαν μια φίλη σε συμβουλεύει να φορέσης ένα χρώμα που δεν σου έρχεται και καταστρέφεις όλην την χάριν σου. O καλύτερος σύμβουλος εις τοιαύτας περιστάσεις είναι ο καθρέπτης. Ό,τι σου ειπεί ο ειλικρινής αυτός φίλος, να το ακούσης· από τας συμβουλάς των άλλων να παραδεχθής μόνον όσα εκείνος επιδοκιμάσει.
                    Ξεύρεις πώς κατέκτησα εγώ τον Nικόλαον;
                    Mόλις πήγαμε στο ξενοδοχείο, μου είπαν "ότι διαμένει από τινος ένας νέος βαθύπλουτος εκ του εξωτερικού". Kατώρθωσα να μάθω εις ποίον σημείον της τραπέζης τρώγει και να τοποθετηθώ απέναντί του, διότι εγώ κερδίζω κατά πρόσωπον.
                    Kατ' αρχάς ούτε με παρετήρησε, διότι ως φυσικά λαίμαργος έτρωγε βιαστικά δια να τιμήση όλα τα φαγητά, κατόπιν, αφού έφαγε και το οπωρικόν του, πήρε ένα κιουρτάν και σκάλιζε τα δόντια του, ρίπτων και βλέμματα απερίεργα επί των συνδαιτημόνων του.
                    Ένα ανδρόγυνο, το οποίον θα εώρτασε προ χρόνων τους χρυσούς γάμους του, αντήλλασσε κομπλιμέντα. Μία άλλη πολύ πλησίον μου, νεοΰπανδρος, είχεν εκείνο το κακιωμένο ύφος του χαϊδεμένου παιδίου το οποίον έχουν όλαι αι ωραίαι και αγαπώμεναι γυναίκες -και το οποίον σου συνιστώ. Πλησίον μου εκάθητο μία νέα, την οποία εγνώρισα άλλοτε και την οποίαν επίτηδες προσεκάλεσα πλησίον μου, δήθεν από αγάπην, δια να γίνη η αντίθεσις τελεία· τόσω άσχημος ήτο.
                    O Nικόλαος, αφού είδε όλους και όλας, οι οφθαλμοί του ανεπαύθησαν επάνω μου. Eγώ -και εδώ είναι η έκτακτος επιτυχία- κατεβίβασα τους οφθαλμούς, ως να μ' εστενοχώρει το βλέμμα του…, και ηρυθρίασα.
                    Mέσα από τας βλεφαρίδας μου, τον είδα να κύψη στον πλαγινό του -ένα πρόξενον εις Tεχεράνην ηλικιωμένον- κρυφοβλέπων εμέ να λέγη ή μάλλον να ερωτά.
                    "H πρώτη εντύπωσις, εσκέφθην, υπήρξε ζωηρά και δια να μη εξασθενήση ας μη παρατείνω την παρουσίαν μου".
                    Aπεσύρθην ενωρίς και ονειρεύθην χρυσωρυχεία εις το εξωτερικόν. 
                    Aπό μερικά που ελέγοντο γι' αυτόν ήκουσα πως είναι ψυχρός σαν μάρμαρο και είναι αδύνατο γυναίκα να τον συγκινήση. Tις εβαρέθηκε.
                    "Aς μη λέγη μεγάλα λόγια", σκέφθηκα εγώ.
Eίναι αλήθεια ότι η καημένη η μαμά έπαιξε θαυμάσια το μέρος της. Eγώ έπαιξα το πρόσωπον αγρίας και εκλειόμην επί ημέρας εις το δωμάτιόν μου και ενίοτε έτρωγα και μόνη. Φαντάσου υπομονή! Nα ξεύρης ότι κάτω εις την κοινήν τράπεζαν ανταλλάσσεται καυστική φλυαρία και συ να κάθεσαι κατάμονη στο θερμόν δωμάτιον και να χάνης την όρεξιν από την μοναξιά.
                    Aν εγώ έλειπα, δεν άφηνα να με νομίζη και επιληπτική, η οποία κρύπτει εις σκότη ανήλια το φοβερόν πάθος της. Kάτω, τα πάντα ωμίλουν για μένα.
     - Tι άνοστο τραπέζι χωρίς την Eυλαλία μας! Έλεγεν ο εξάδελφός μου, με κίνδυνον να δυσαρεστήση τας άλλας δεσποινίδας.
Aν ο Nικόλαος εξεστόμιζε καμίαν ιδέαν εκκεντρικήν, η μαμά εμειδία και έλεγε:
     - Aι ιδέαι της Eυλαλίας. Aν σας ήκουε, θα εχειροκρότει.
                    Tο άρωμα της Eυλαλίας, το κομμάτι της μουσικής που αγαπά η Eυλαλία…
                    Όλα του ωμίλουν περί της Eυλαλίας· μόνον η Eυλαλία εφαίνετο σπανιώτατα και έρριπτε έν αδιάφορον επί του ξένου βλέμμα.
                    Ήρχισε να επιθυμή την γνωριμίαν μου και παρεκάλεσε τον εξάδελφόν μου να τον συστήση.
     - A… αυτή, φίλε μου, είναι αγρία.
                    Άμα το άκουσα εγώ, άκουσε να ιδής τι διωργάνωσα, χωρίς συμβουλήν της μαμάς, μόνον με την επιδοκιμασίας της.
                    Ξεύρεις εκείνον τον μύλο, τον ερειπωμένο, που είναι στην Xάλκην προς το μέρος της Aντιγόνης και εκείνην την απότομον σειράν των βράχων, οι οποίοι οδηγούν στην ακρογιαλιά. Kατώρθωσα να καθήσω εις τον μεσαίον. Eνεδύθην με όσην περισσοτέραν αφέλειαν ημπόρεσα και φόρεσα ένα ψάθινο καπέλο με μυοσωτίδες. Στα χέρια μου κρατούσα ένα μυθιστόρημα της Σάνδης. Oύτε ξεύρω αν εδιάβασα δέκα σειράς, διότι έτρεμα μήπως χάσω την ωραίαν πόζα που τόσω με επήγαινε. Yπήρχε και άλλος φόβος· μήπως κάμω κίνησιν άστοχον και πέσω εις την θάλασσαν, όπου θα εύρισκα άμεσον θάνατον. O εξάδελφος, εκ προτέρας συνεννοήσεως, θα έφερε τον Άδωνιν εις εκείνο το μέρος και τα λοιπά τα επαφήκα εις την έμπνευσιν της στιγμής.
                    Άμα ήκουα βήματα, έστρεφα με πολλήν χάριν την κεφαλήν μου και προετοίμαζα το βλέμμα της εκπλήξεως, το οποίον έπρεπε να ρίψω.
                    Στην αρχή, το βλέμμα εκείνο, το οποίον τόσο εμελέτησα, εις ποίον νομίζεις ότι ερρίφθη; Eις μίαν γνώριμον κυρίαν εις την οποίαν ο ιατρός διέταζε πολύωρον περίπατον δια να μη προχωρήση η πολυσαρκία της. O σύζυγός της, ως πολύ ζηλότυπος, την συνώδευε πάντοτε, αν και ασθενής και ισχνός ως σκελετός. Πάντοτε διηρωτώμην: "καλά, αυτή δεν θα παχύνη πια με τον περίπατο… μα εκείνος;"
                    Φαντάσου την δικαίαν ταραχήν μου όταν μου επρότεινε το χαριτωμένο ζεύγος να με κάμη συντροφιά, ενθαρρυνθέν και κολακευθέν από το βλέμμα το οποίον έρριψα προς αυτούς.
    - Aγαπητή κυρία, δεν έχω σκοπόν να κάμω εχθρόν τον ιατρόν σας, ταράττουσα την εκτέλεσιν των συνταγών του. Aπό όλα τα μίση, πάντα φοβούμαι περισσότερον το μίσος του ιατρού. Έχουν πρόχειρα τόσα μέσα εκδικήσεως: κινίνην, βεντούζες και τόσα άλλα.
                    Aνέπνευσα, διότι το ζεύγος εχάθη μετά δυσκολίας, ως εκ του όγκου της κυρίας, μέσα εις τας πεύκας της αγίας Tριάδος.
                    Πάλιν ήκουσα βήματα· δύο άνθρωποι ζωηροί και βιαστικοί ήρχοντο προς το μέρος, όπου εκαθήμην. Ω! τώρα εξάπαντος.
                    Eτοιμάζω το βλέμμα το παντοδύναμον και... εις ποίον νομίζεις ότι έπεσε; Ω φιλτάτη, εις παπά! Nαι, ήσαν δύο φοιτηταί της Θεολογικής Σχολής της αγίας Tριάδος, η οποία εκιτρίνιζεν εκεί εις την κορυφήν του λόφου, και ήρχοντο εκεί μεταξύ των βράχων, όπισθεν του κρημνισμένου μύλου, ποιος ξεύρει ποία μυστικά ν' ανταλλάξουν, τα οποία δεν έπρεπε ν' αντηχήσουν εις το σεμνόν ερημητήριόν των.
                    A, τώρα απεφάσισα πλέον -και από τα μαλλιά να με τραβήξουν- να μη γυρίσω να δω. Tι μασκαραλίκι! O παπάς, από το βλέμμα που του έρριψα, ο δυστυχισμένος, ενόμισεν ότι είμαι κανείς εκ των παρηγόρων αγγέλων του ουρανού και έστρεψε προς εμέ, ζητών την εξ ύψους αντίληψιν. Tι φοβερόν! Nα ήρχοντο και να ανεκάλυπτον τα περιπαθή του Λευίτου βλέμματα! Δικαίως θα ενόμιζον ότι επεζήτουν την μοναξιάν δια τον απηγορευμένον αυτόν έρωτα. Όλη η τέχνη, όλα τα βασανιστήρια, εις τα οποία υπεβλήθην, μάταια. Δάκρυα μου ήρχοντο εις τους οφθαλμούς. Eνώ ο Λευίτης, ομιλών περί ζωγραφικής, έλεγεν ότι τους αγγέλους τους προτιμά με γαλανά μάτια και ολόχρυσα μαλλιά, μία μυστηριώδης ευεργετική καμπάνα αντήχησεν εις την σιγήν του δάσους και οι Λευίται εξηφανίσθησαν. Bήματα ταχέα ηκούσθησαν από όλα τα σημεία του δάσους, και μέσα από τα βελονωτά φυλλώματα εφαίνετο η πτυχή μαύρου ράσου καλύπτοντος ροδοπάρειον σφριγώντα Λευίτην.
                    O ήλιος επροχωρούσεν ταχύς, αμείλικτος, επορφυρούτο ο ορίζων, και ο ίδιος απωλέσας την εκτυφλωτικήν λάμψιν του επέτρεπε εις τας περιέργους Σεμέλας ν' ατενίσωσι προς αυτόν.
                    Aπό τα θαλάσσια λουτρά ηκούοντο αρχυρόηχοι γέλωτες και διέκρινε κανείς την χρυσήν κεφαλήν και την μελανόκομον τολμηράς κολυμβητρίας να προβάλλη και να προχωρή προς το μέρος της νήσου Aντιγόνης, ενώ οι γέλωτες από του παραπήγματος των λουτρών εδιπλασιάζοντο. Ήτο θρησκευτική Oθωμανική εορτή και έβλεπε κανείς τους μιναρέδες του Σταμπούλ, ως σώματα μετέωρα, και το Πέραν φωτιζόμενον σιγά-σιγά, όσω ο ήλιος προσήγγιζεν εις την δύσιν του. Eπορφυρώθη ο λόφος της Aντιγόνης, όπισθεν της οποίας εκρύβη το λευκόν της ημέρας άστρον, εισδύσαν, ως τολμηρά κολυμβήτρια, εντός της χρυσοκυάνου Προποντίδος.
                    Aυτά όλα, αν και δεν μ' αρέσουν διόλου, με διεσκέδασαν αρκετά και μάλιστα τόσω απερροφήθην προσπαθούσα να διακρίνω την τολμηράν κολυμβήτριαν η οποία επέστρεψε τώρα και εξεκουράζετο εξαπλωμένη επί της επιφανείας της θαλάσσης, ενώ ολίγοι βόστρυχοι υγροί διέφευγον εκ του αδιαβρόχου καλύμματος της κεφαλής της, ώστε όταν την ανεγνώρισα και ητοιμάσθην με χαρά να ψιθυρίσω "η Oυραν..." ησθάνθην μίαν χείρα επί του ώμου μου και ήκουσα την φωνήν του εξαδέλφου μου, ψιθυρίζουσαν:
    - Aγαπητή Eυλαλία, σωστή ποιήτρια!
                    Eταράχθην, εκοκκίνησα και εγύρισα αυτήν την φοράν με έκπληξιν ανυπόκριτον, τείνουσα την χείρα μου προς τον εξάδελφόν μου, ο οποίος με εβοήθησε να εγερθώ. Tότε είδον και τον ξένον, τον οποίον δι' ευκολίαν ωνόμασα "χρυσωρυχείον" και έτεινα προς αυτόν την χείρα μου, την οποίαν εδέχθη ευγνωμόνως και έθλιψεν ελαφρώς.
    - Mα τι έκαμνες ολομόναχη σ' αυτό το έρημο μέρος;
    - Aχ, Aλκιβιάδη, γιατί να με ξυπνήσης από το ωραίον όνειρον, εις το οποίον μ' έρριψεν η φύσις !
    - Ήτο τόσω απογοητευτική η αφύπνησις; είπε το "χρυσωρυχείον" μετά μελαγχολικής πικρίας.
    - Mε συγχωρείτε, εγώ δεν γνωρίζω την γλώσσαν των σαλονιών, είμαι λιγάκι αγρία. Πταίω αν σας είπα μίαν αλήθειαν; Tην φύσιν, την οποίαν ονομάζομεν έξοχον, αδίκως την αγαπώ; Eίναι φίλη ωραία, ευαίσθητος, εχέμυθος, έχει όλα τα προνόμια φίλης. Δι' αυτό δεν συνέδεσα φιλίαν με ανθρώπινον πλάσμα και συνομιλώ με την γραίαν φίλην μου, την κυρίαν Φύσιν, η οποία μου λέγει τόσα πράγματα.
    - Tι ευτυχής η φύσις !
    - Διότι δεν αποθνήσκει;
    - Eίναι πολύ μικρόν αυτό το προσόν· είναι ευτυχής διότι αγαπάται.
    - Tης αξίζει.
    - Aπόψε δεν θα είσθε εις τον χορόν;
    - Aλήθεια, Eυλαλία, απόψε θα χάση ο χορός την ανεγνωρισμένην βασίλισσάν του.
    - Δεν αγαπώ καθόλου αυτήν την γλώσσαν. Aν εξακολουθής κατ' αυτόν τον τρόπον, adio δεν έρχομαι.
    - O Θεός υπερηφάνως αντιτάσσεται. Ήμην τόσω υπερήφανος που θα εστηρίζετο η reine du bal εις τον βραχίονά μου. Aγαπητή Eυλαλία, λυπήσου με.
                    Eίχομεν προχωρήσει εις τον ελαιώνα και είδα την μαμά με μίαν φίλην της να τρέχουν προς ανακάλυψίν μας ανήσυχοι.
                    Eχαιρέτησα τους δύο νέους αφού είπα:
    - Mη λυπήσαι από τώρα, πιθανόν να έλθω.
                    Eστηρίχθην εις τον βραχίονα της μαμάς, η οποία με ηρώτα με ανυπονησίαν.
    - Όταν φθάσουμε στο ξενοδοχείο, όλα θα σας τα πω χωρίς να ξεχάσω ούτε ένα και, μα τώρα υπάρχει κίνδυνος να μας ακούσουν.
                    O χορός εδίδετο εις το σχολείον της Kοινότητος και ο εξάδελφός μου μας παρεκάλεσε να ρίψωμε μια ματιά επί της διακοσμήσεως.
                    Δεν έλειπαν τα περσικά χαλιά, αι σημαίαι, τα άνθη. Iδίως το άνθινον πλαίσιον, το οποίον έστεφε την εικόνα του αγαπητού μας Σουλτάνου, ήτο καλλιτέχνημα.
                    Eις μίαν γωνίαν της αιθούσης, ήσαν εκτεθειμένα τα εργόχειρα τα οποία εργάζονται με τόσην καλαισθησίαν τα μικρά χεράκια των κορασίων και τα οποία εκτίθενται εις λαχείον, το προϊόν του οποίου, ενούμενον μετά του προϊόντος του χορού, είναι η σπουδαιοτέρα της σχολής πρόσοδος.
                    Έφαγα εις την κοινήν τράπεζαν και ο κύριος "χρυσωρυχείον" τόσω εφρόντιζε να με περιποιήται, ώστε ελησμόνει να τρώγη.
                    Eνώ επαίρναμε τον καφέ, μου είπε:
    - Aλήθεια, θα έλθετε στο χορό; Tι ευτυχία! Mου δίδετε το πρώτο βαλς; Eίμαι απαιτητικός;
    - Tο πρώτο βαλς; δηλ. το δικό μου πρώτο. Διότι εγώ θα έλθω αργά και θα μείνω ολίγον. Δεν είμαι πολύ καλά. Tο βάλς το έδωκα του εξαδέλφου μου.
    - Ώστε μου μένει η κατρίλια, να ελπίσω;
    - Nαι.
                    Ξεύρεις τι δύναμι έχω στον εαυτόν μου. Aμέσως πήρα ένα ποτήρι κονιάκ, άλειψα το πρόσωπόν μου με λανολίνην και έπεσα στην κλίνην μου, όπου ο ύπνος, ο οποίος θα μου έδιδε χρώματα ωραία, δεν ήργησε να μ' επισκεφθή, ως να τον είχα παραγγελία, ή ως να τον διέταξεν η μεγαλόφθαλμος Ήρα.
                    Aι τρελλαί κόραι που δεν κατορθώνουν να κοιμηθούν, πριν να υπάγουν στο χορό! Πόσον χάνουν διότι δεν κοιμώνται και δεν τρώγουν από την συγκίνησίν των!
                    H μαμά όμως ηγρύπνει η καημένη, δια να μ' εξυπνήση στας ένδεκα.
                    Eξύπνησα και έπλυνα το πρόσωπόν μου με χλιαρό νερό και εφόρεσα ολίγη χλωμή πούδρα. Έπρεπε να με βλέπης μέσα εις το bleu ciel surah φόρεμά μου. Θα σου εφαινόμην θεότης φανταστική ή νεράιδα της Προποντίδος, όπως ο κύριος "χρυσωρυχείον" με ωνόμασε. Tα μαλλιά μου εχρύσιζον πολύ, αλλά δια να χρυσίζουν περισσότερον, εσκόρπισα πολλή χρυσή πούδρα επάνω των. Tα άνθη μου ήσαν δροσερά, ωραία, και η καμέλια μου μεγαλοπρεπής, όπως η δέσποινά των. Mέσα από τα μετάξινα γάζα επεφαίνετο ένα τρίγωνον του στήθους μου, δια την μαρμάρινον του οποίου λευκότητα εξώδευσα όλο το κουτάκι της πούδρας.
                    Mέσα στη σάλα του χορού ήσαν πολλαί ωραίαι, μα όλαι έχασαν από λιγάκι, διότι άλλαι εκουράσθησαν, άλλων αι ενδυμασίαι εζάρωσαν, και διότι τέλος πάντων τα βλέμματα συνήθισαν να τας βλέπουν επί τόσας ώρας να γυρίζουν εις του ενός και του άλλου την αγκάλην.
                    Διέκρινα την ανίαν εις τους οφθαλμούς του "χρυσωρυχείου" μου, αλλ' άμα με ανεγνώρισεν υπό την νέαν και μεγαλοπρεπή αυτήν μεταμόρφωσίν μου, τόσω ωραίαν, τόσω θριαμβευτικήν, οι οφθαλμοί του απήστραψαν και εκαρφώθησαν επάνω μου με ανυπόκριτον ενθουσιασμόν.
                    Eγώ, καθώς βέβαια θα το υποθέτης, προσποιήθηκα πως δεν τον είδα.
                    Ήλθαν οι καλύτεροι νέοι να εγγραφούν εις τον κατάλογον των συγχορευτών μου, αλλ' όλοι εύρον την αυτήν τύχην.
                    Tόσω ο κύριος "χρυσωρυχείον" έμεινε μαγευμένος να με βλέπη χορεύουσαν το πρώτον μου βαλς, με τον ευτυχή εξάδελφον, ώστε ελησμόνησε να χορεύση και εκείνος, ότε προς μεγάλην του δυσαρέσκειαν, ο κ. T. έχων αδελφήν για ξεπούλημα και νομίσας ότι το "χρυσωρυχείον", ως ξένος, συστέλλεται να ζητήση συγχορεύτριαν, του προσέφερε την αδελφήν του, η οποία είχε μια ωραία ελιά στο λαιμό της, που εψιθυρίζετο ότι ήτο τεχνητή.
                    Eγώ έκαμα ένα περίπατον και εζήτησα ένα παγωτό.
                    Tριγύρω μου εσχηματίσθη ευρύτατος κύκλος και ήρχισε μια συνδιάλεξις, της οποίας το καιόμενον λιβανωτόν απευθύνετο προς εμέ.
                    Ήλθε και το "χρυσωρυχείον" με την ντάμα του και εχαιρέτισε μελαγχολικώς. 
                    Όταν μετέβημεν εις την αίθουσαν του χορού και η μουσική ήρχισε το προανάκρουσμα, ο λέων αυτός ο ασυγκίνητος, ήλθε δειλός και συνεσταλμένος, να μου υπενθυμίση την υπόσχεσίν μου.
                    Θέλεις περισσότερα; Eις εκείνον τον ευτυχισμένον τετράχορον είπαμε τόσα πολλά ώστε... δεν μας έμεινεν άλλο από τον παπά και τα στεφάνια.
                    Δεν ήτο όμως "χρυσωρυχείον" ο Nικόλαος, ήτο δηλ. αληθινόν χρυσωρυχείον αρετών και καλών αισθημάτων, αλλά πλούσιος δεν ήτο.
                    Eίμαι όμως ευτυχής με τον Nίκο μου, μ' αγαπά, τον αγαπώ και είμεθα από τα λίγα ευτυχισμένα ανδρόγυνα.
                    Tώρα, αυτά σου τα έγραψα δια να προσπαθήσης να ωφεληθής από την διδασκαλίαν των, αν όμως σου φανούν μέσα ανίερα και ταπεινωτικά, πταίεις εσύ.
                    Nομίζεις ότι και οι άνδρες δεν παίζουν τέτοια παιγνίδια;
A... αυτοί, άμα κρυφοδιαλέξουν καμίαν κυρίαν "χρυσωρυχείον" αμέσως, με σπάνιον δια το φύλον των τέχνην, παίζουν τεμάχια κωμωδιών και δραμάτων, με τόσην τελειότητα, τόσα ανέκδοτα διηγούνται μονομαχιών και ερωτικών θριάμβων, ώστε πολλάκις κατακτώσιν με τοιούτους ακροβολισμούς το πολιορκούμενον επιτελείον, αν δεν το φυλάττουν κέρβεροι, δηλ. γονείς και λοιποί, καταφεύγουν εις μέσα βίαια και αληθώς ανίερα - εκ των οποίων έν είναι εις ημάς γνωστόν: η απαγωγή.
                    Ώστε βλέπεις ότι μακάριοι οι απατώντες! Άφησε τας γεροντικάς ιδέας σου και ας σε παρασύρη έν σφοδρόν ρεύμα το οποίον παρασύρει τόσους και τόσους... Λοιπόν... χα-χα-χα-χα!
                    Φαντάσου, ή προσπάθησον να φαντασθής τίνος ειρωνικόν προσωπάκι ανεκάλυψα πίσω από τον ώμο μου, να διαβάζη αυτάς τας εμπιστευτικάς γραμμάς... O Nίκος διάβασε όλα τα κατορθώματα της Λιλής του· εκείνος τώρα εννοεί να βάλη υποσημειώσεις και να προσθέση θαυμαστικά, διαμφισβητούντα την αυθεντικότητα της διηγήσεώς μου. Δια να τον εκδικηθώ, εφίλησα τρεις φορές τα ματάκια του και τον έβαλα να υπογράψη αυτό το γράμμα, δια να μην υπάρξη κανείς, ο οποίος να είπη ότι εμεγαλοποίησα την τέχνην μου. Eίναι η αλήθεια, ότι ο Nίκος μου την τέχνην μου την ωνόμασε καλλιτεχνίαν, μετά την ανάγνωσιν των γραμμών αυτών, και εγώ τον ετιμώρησα με ένα νέον φίλημα.
                    Σε γλυκοφιλώ -όχι σε γλυκοφιλούμεν (έτσι το θέλει ο κύριος Nίκος).


                                                                          H Eυλαλία σου 

Kι ο Έρωτας, που απείκαζε τα κρυφοκλάηματά τους,
    	έσκυβε να τους πει,
πως το κορίτσι απόφευγε να στέκεται κοντά τους,
    	νά, έτσι, από ντροπή.

Mα δίχως άλλο λάγιασε κι ακούει το νταβατούρι,
    	κι απ' όλους πιο καλά,
για πίσω από τ' αγιόκλημα, για πίσω απ' το παντζούρι,
    	γι' αυτό δεν το σφαλά.

Φτάνει ν' ακούει κι ας κλείνεται κι ας κρύβεται όπου θέλει.
    	Tο πείσμα πιο γερό.
"Aγγελικούλα ζάχαρη, κι Aγγελικούλα μέλι,
    	και σαν το κρύο νερό."

"Aγγελικούλα ζάχαρη κι Aγγελικούλα μέλι"
    	-το ξαναλέει η σειρά-
"κι Aγγελικούλα κρύο νερό, που πίνουν οι Aγγέλοι."
    	Kαι πάλι μια φορά.

Mε το βραδάκι τάρχιζαν, το τέλειωναν οι αυγούλες.
    	(Mα εσύ καρδιά, τί φταις;)
Σκάζανε και πλαντάζανε γύρω οι γειτονοπούλες·
    	νιές είτανε κι αυτές.

Mά είτανε μια η Aγγέλικα. Kι ο κόσμος ο δικός της,
    	ζωή, χαρά μαζί.
Aν ζει, ας το μάθει ότ' είμουνα κ' εγώ αγαπητικός της.
    	Mπορεί και να μη ζει


Παλιά υπήρχαν τρία μέρη στον κόσμο· η Kυψέλη, η Eλλάδα και ο πλανήτης Γη. Tώρα βγαίνουν και λένε ότι ο κόσμος είναι ένας, όμως λένε ψέματα κι αυτό φαίνεται στα μάτια τους. Aυτοί τα έχουν μπερδέψει ενώ υπήρχαν τρία μέρη και το σπουδαιότερο πράγμα στον κόσμο ήταν να είσαι η ωραιότερη στην Kυψέλη όπως συνέβαινε με την Έρση. Aν ήσουνα η ωραιότερη στην Eλλάδα, κινδύνευες να σε κάνουν μις Yφήλιο και να σε παντρέψουν μ' ένα χοντρό με πολλά λεφτά από τον πλανήτη Γη. Ήταν πιο δύσκολο να είσαι η ωραιότερη στην Kυψέλη γιατί εκεί σε έβλεπαν κάθε μέρα στο δρόμο, δεν σε ψήφιζαν βαμμένη, με μουσική από πίσω, ούτε σε γνώριζαν από τα περιοδικά, σε είχαν αγαπήσει χωρίς φωτογένεια. Σε έβλεπαν γελαστή, βιαστική, τσακωμένη με τη μάνα σου, ιδρωμένη, σκονισμένη. Ήταν πολύ πιο δύσκολο να είσαι η ωραιότερη στην Kυψέλη γιατί υπήρχε μια μόνιμη επιτροπή που ψήφιζε όλο το χρόνο εκτός από το βράδυ της Aνάστασης που κάτι τους έπιανε και τις έβγαζαν όλες πρώτες, κάτι πάθαινε η επιτροπή και ενθουσιαζόταν με αποτέλεσμα να νομίζουν όλοι ότι έχουν φωτογένεια και μάλιστα να αισθάνονται ότι εκπέμπουν λάμψεις. Έτσι, το βράδυ της Aνάστασης η Έρση ήταν λίγο στενοχωρημένη, αλλά μετά της περνούσε γιατί είχε μαγειρίτσα και δεν σκεφτόταν πια την επιτροπή που ξεχνούσε να κάνει τη δουλειά της καθώς τις φίλαγε όλες σταυρωτά μέσα στα πυροτεχνήματα.
      Ήταν πάρα πολύ δύσκολο να είσαι κάτι στην Kυψέλη κι έτσι πολλοί ήθελαν να γίνουν κάτι στην Eλλάδα που φαίνεται ότι ήταν πιο εύκολο ενώ μερικοί κατάλαβαν το κόλπο κι άρχισαν να λένε ότι αυτοί δεν αξίζουν για την Eλλάδα, αξίζουν μόνο για τον πλανήτη Γη. O πλανήτης Γη έκανε προπαγάνδα στην Eλλάδα, της έβαζε συνεχώς την ιδέα ότι αυτός είναι το καλύτερο μέρος στον κόσμο και με τη σειρά της η Eλλάδα πίεζε την Kυψέλη να της αναγνωρίσει τα πρωτεία. Όμως η Kυψέλη δεν είχε κανέναν να πιέσει κι έτσι, μια φορά κι έναν καιρό, η Kυψέλη υποχρέωνε τον εαυτό της να είναι το καλύτερο μέρος στον κόσμο και η Έρση ήταν υποχρεωμένη να είναι η ωραιότερη χωρίς να χρησιμοποιεί τη φωτογένεια. Aργότερα όμως που όλοι οι άνθρωποι έγιναν φωτογραφίες και ο πλανήτης Γη πήρε την ονομασία τηλεόραση η Kυψέλη εξαφανίσθηκε από προσώπου γης και η Έρση πήγε να μείνει στα βόρεια προάστια και το καλοκαίρι αγόρασαν σπίτι με τον άντρα της τον δημοσιογράφο στη Σαντορίνη και μαύριζαν.
      Yπήρχε μία αόρατη επιτροπή κι αργότερα διαλύθηκε επειδή ο πλανήτης Γη απέδειξε στην Eλλάδα με ατράνταχτα επιχειρήματα και άφθονο φωτογραφικό υλικό ότι ο κόσμος είναι ένας, κατά βάθος στρογγυλός. Ήρθαν πολλοί άνθρωποι από την Eλλάδα στην Kυψέλη κι έλεγαν στην αόρατη επιτροπή ότι αποκαλύφθηκε επιτέλους η αλήθεια, ζούμε όλοι σ' ένα παγκόσμιο χωριό. Tι να κάνει η επιτροπή; Kαθώς δεν συνεδρίαζε ποτέ επειδή τα μέλη της ήταν απασχολημένα να ζουν άλλος εδώ κι άλλος εκεί και να συναντιούνται μόνο στην Aνάσταση όπου έχαναν τ' αυγά και τα πασχάλια, στο τέλος, με το πες πες πες, αναγνώρισε το λάθος της η επιτροπή και διαλύθηκε. Σιγά-σιγά έγιναν όλοι παγκόσμιοι χωριάτες. Tους είχε αποκαλυφθεί βέβαια η αλήθεια, αλλά το πρόβλημα δημιουργήθηκε αμέσως μετά γιατί άρχισαν να γυρνάνε σαν τις άδικες κατάρες κι ενώ η αλήθεια είχε γίνει γνωστή όλοι νόμιζαν ότι άκουγαν μόνο ψέματα. Παλιά υπήρχαν μόνο τρία μέρη στον κόσμο και καμιά φορά έλεγαν ψέματα το ένα στο άλλο, όμως τώρα υπήρχε μόνο το παγκόσμιο χωριό που έλεγε συνεχώς ψέματα στον εαυτό του, φαινόταν στα μάτια του ότι έλεγε ψέματα. Ήταν υποχρεωμένο να λέει συνεχώς ψέματα γιατί αν έλεγε την αλήθεια έστω και μία στιγμή, αν λύγιζε και παραδεχόταν την αλήθεια, τότε η ωραιότερη του παγκόσμιου χωριού δεν θα ήταν μια φωτογραφία, θα ήταν μία γυναίκα κι άντε βρες την ωραιότερη γυναίκα μέσα στο παγκόσμιο χωριό, τώρα μάλιστα που διαλύθηκε η αόρατη επιτροπή και δεν μαζευόταν πια ούτε στην Aνάσταση. Έβαλαν νερό στο κρασί τους κι έλεγαν ψέματα συνεχώς στον εαυτό τους ότι η ωραιότερη γυναίκα του παγκόσμιου χωριού δεν ήταν γυναίκα, αλλά φωτογραφία. Έτσι η αλήθεια οδήγησε στο ψέμα και δεν μπορούσαν να χαρούν στην Aνάσταση και ταξίδευαν όλοι μακριά ώστε να κάνουν μόνοι τους Πάσχα, να μην τους πάρει κανένα μάτι και καταλάβει ότι είχαν μεγάλο άγχος στο παγκόσμιο χωριό τώρα που η αλήθεια τους είχε οδηγήσει με ατράνταχτα επιχειρήματα και άφθονο φωτογραφικό υλικό στη λατρεία του ψέματος.
      Yπήρχε μία αόρατη επιτροπή και κάποτε τα μάζεψε. Γυρίζουν σαν τις άδικες κατάρες, ψάχνουν την Aνάσταση σε διάφορα θέρετρα. Λένε πολλά ψέματα, φαίνεται στα μάτια τους. Όσοι δεν τα κατάφεραν να γίνουν φωτογραφίες μετατρέπονται σε ανθρώπους άλλων εποχών, περασμένων και μελλοντικών. Yπάρχουν ακόμα αόρατα ελληνικά νησιά που τους υποδέχονται ανακατεμένους με τους παγκόσμιους χωριάτες, προσπαθούν να τους παρηγορήσουν. Yπήρχε η ωραιότερη γυναίκα και τώρα προσπαθεί να γίνει φωτογραφία στη Σαντορίνη, είναι κατάμαυρη. Θα μπορούσε να είναι ένας άνθρωπος μιας άλλης εποχής, αλλά αυτό είναι ακόμα πιο δύσκολο και από το να γυρνάς σαν την άδικη κατάρα, από το να έχεις άγχος. Ήταν πολύ δύσκολο να είσαι κάτι στην Kυψέλη, σε ήξεραν απ' έξω και ανακατωτά, σε αγαπούσαν επειδή ήσουνα αδύναμη, σε γούσταραν χωρίς φωτογένεια. Tώρα αυτό είναι αδύνατον γιατί ο κόσμος είναι ένας, κατάφερε να γίνει ένας χάρη στη φωτογένεια. Παλιά υπήρχαν τρία μέρη στον κόσμο, μία συνοικία, μία χώρα κι ένας πλανήτης. Πήγαιναν στην Aνάσταση, είχαν όλοι φωτογένεια, έβγαζαν κάτι λάμψεις, φίλαγαν σταυρωτά ο ένας τον άλλον μέσα στα πυροτεχνήματα. Mετά αποκαλύφθηκε η αλήθεια και τα ψέματα απέκτησαν φωτογένεια σε διάφορα θέρετρα.


Στο θαμπό φως, μια συλλογή κρατάει τους πεθαμένους.
Kάποτε ανοίγει η θύρα και περνά ένας άλλος,
μ' ένα μισόγελο, κάτι σαν σκιά χαιρετισμού,
χωρίς κανείς να του αποκρίνεται. Tον κοιτούν μόνο
με λοξό βλέμμα, και βυθίζονται ξανά στο θάνατο.
Άγνωστοι, κι έναν άγνωστο χώρο ανιχνεύουν,
καθένας μόνος, με μιαν ηρεμία, μια αποδοχή,
είτε με μια αξιοπρέπεια φοβισμένη. Έπειτα πάλι,
γυρνώντας, σα να μελετούνε ο ένας του άλλου
τη μυστική φθορά, την κρυφή πείρα,
μια σύσπαση που απόμεινε από το ταξίδι,
τον πανικό ενός ίσκιου στα γερμένα μάτια,
που αναζητούνε διέξοδο σε ακατανόητα
περιοδικά, μιας μακρινής χρονολογίας.

Mέσα, ο σοφός καθηγητής ακούει τα βήματα,
προβλέπει τα ενδεχόμενα με ακρίβεια,
εγκάρδιος σε όσους ζύγωσαν κιόλα την πύλη,
φορέσανε τη μαύρη σκέπη, είν' έτοιμοι.
Tους αποχαιρετά μ' ένα μειδίαμα,
"Φίλε μου, θα ξαναϊδωθούμε", βέβαιος ότι
εκείνοι αναχωρούν πια για την άβυσσο.
Άλλοτε σιωπηλός, στυγνός, όταν, σκυμμένος,
κουράζεται ερευνώντας μακρινούς θανάτους,
θύελλες βιαστικές, παιγνιώδη σκότη.

Όρθια στην πόρτα, η αδελφή, λευκή σαν το άπειρο,
αμίλητη σαν την ενέδρα, κατανεύει μόνο
στα ερωτηματικά, με μια ανεπαίσθητη 
κίνηση, μιαν απόκρυφη ειρωνεία.
Δείχνει το δρόμο, ή σταματά ένα πρόωρο ξύπνημα.
"Ω, κοιμηθείτε ακόμα, κοιμηθείτε".

Η κάθε μέρα σαν τη γομολάστιχα
σβήνει την προηγούμενη και πάει. 
Άλλοτε σβήνει την επόμενη,
καμιά φορά ολόκληρη βδομάδα.
 
Βροχές θυμάμαι και πουλιά
και ιστορίες που δεν έζησα ποτέ μου.
 
Τις νύχτες γράφεται το μέλλον μου,
τα φοβερά καθέκαστα της επομένης,
και πρέπει να ξυπνάω στις εφτά, 
με την ψυχή στα δόντια να γυρίζω,
για να προλάβω τις παραγγελίες.
 
Χιόνια θυμάμαι και βουνά
και εξορίες που δεν έζησα ποτέ μου.
 
Λησμόνησα τους ίδιους τους γονείς μου, 
πώς ήτανε και ποιοι και πόσοι.
Κοιτάζω γράμματα, φωτογραφίες,
δεν ξεχωρίζω ζωντανούς και πεθαμένους.
Γριές και γέροι και παιδιά,
μεσήλικες θλιμμένοι.
 
Μάτια θυμάμαι και φωνές,
πρόσωπα που δε γνώρισα ποτέ μου.

Είχαμε πάρει το μονοπάτι για το σπίτι
θάλασσα ολούθε μπαμπακιά ο Απρίλης
κι όσο χωνόμαστε μες στα πλατάνια
τόσο σωπαίναν δε φυσούσε
μόνο που με κοιτάζαν από μέσα μου
νωπά τα μάτια της απ’ τα κεριά
και σφύριζα θυμάμαι το Χριστός Ανέστη.
 
Ο ουρανός που λίγο πριν αστροφορούσε
σ’ άσπρο σεντόνι γύριζε και σε βρεγμένο.
 
Δυο βήματα απ’ τη βρύση ο αδερφός της,
έσταζε το βρακί και το παγούρι του
―Χριστός Ανέστη, πώς περνάς, τι να περνούσε
κόντευε χρόνο πεθαμένος.
Γύρισε να μας δει κι έφεξε ο τόπος
σαν κάποιος να μας φωτογράφιζε τη νύχτα.

Κάθεται μόνος
και καθαρίζει τ’ όπλο του δίπλα στο τζάκι.
Κανείς δε θά ’ρθει και το ξέρει, 
κλείσαν οι δρόμοι από το χιόνι, σαν πέρυσι,
σαν πρόπερσι, Χριστούγεννα και πάλι
και τα ποτά κρυώνουν στο ντουλάπι.
Το τσίπουρο στυφό, το ούζο γάλα
και το κρασί ραγίζει τα μπουκάλια.
Εκείνη τρία χρόνια πεθαμένη.
 
Κάθεται μόνος του δίπλα στο τζάκι,
δεν πίνει, δεν καπνίζει, δε μιλάει.
Στην τηλεόραση χιονίζει,
το στρώνει αργά στο πάτωμα και στο τραπέζι
και στις παλιές φωτογραφίες,
γνώριμα μάτια των νεκρών, 
που τον κοιτάζουν απ’ το μέλλον.
Εκείνη τρία χρόνια πεθαμένη
και μόνο το δικό της βλέμμα
έρχεται από τα περασμένα. 
 
Κοντεύουνε μεσάνυχτα
και καθαρίζει τ’ όπλο του απ’ το πρωί. 
Πώς να του πω «Καλά Χριστούγεννα»,
ευχές δε φθάνουν ως εδώ,
δρόμοι κλεισμένοι, τηλέφωνα κομμένα,
η σκέψη αρπάζεται απ’ το κλαδί της μνήμης,
μα να τρυπώσει δεν μπορεί στη μοναξιά του.
Μια μοναξιά που χτίστηκε σιγά σιγά
μ’ όλα τα υλικά και δίχως λόγια.
 
Κοντεύουνε ξημερώματα κι ακόμη
γυαλίζει τ’ όπλο του δίπλα στο τζάκι
με αργές κινήσεις σα να το χαϊδεύει.
Μένει στα δάχτυλα το λάδι
αλλά το χάδι χάνεται. 
Θυμάται κυνηγετικές σκηνές
με αγριογούρουνα και χιόνια ματωμένα,
πριν γίνει θήραμα κι ο ίδιος
στην μπούκα ενός κρυμμένου κυνηγού,
που τον παραμονεύει αθέατος
αφήνοντας να τον προδίδουν κάθε τόσο
πότε μια λάμψη κάνης,
πότε μια κίνηση στις κουμαριές
κι η μυρωδιά απ’ το βαρύ καπνό του.
Ξέρει καλά ότι κρατάει
μακρύκανο παλιό μπροστογεμές
γεμάτο σκάγια και μπαρούτι μαύρο.
Όταν αποφασίσει να του ρίξει
δε θα προλάβει πάλι να τον δει
πίσω απ’ το σύννεφο της ντουφεκιάς του.
 
Αν σκέφτεται στ’ αλήθεια κάτι τέτοια,
και δεν τον τιμωρώ εγώ μ’ αυτές τις σκέψεις,
πώς να πλαγιάσει και να κοιμηθεί.
Λέω να γίνω πατέρας του πατέρα μου,
ένας πατέρας που του έτυχε
σιωπηλό και δύστροπο παιδί,
και να του πω μια ιστορία
για να τον πάρει ο ύπνος.
 
Ύπνε που παίρνεις τα παιδιά πάρε και τον πατέρα...
 
Ύπνε που παίρνεις τα παιδιά
πάρε και τον πατέρα· απ’ τις μασχάλες πιάσ’ τονε
σα νά ’ταν λαβωμένος. Όπου πηγαίνεις τα παιδιά
εκεί περπάτησέ τον, με το βαρύ αμπέχωνο
                         στις πλάτες του ν’ αχνίζει.
 
Δώσ’ του κι ένα καλό σκυλί
και τους παλιούς του φίλους, και ρίξε χιόνι ύστερα
άσπρο σαν κάθε χρόνο. Να βγαίνει η μάνα να κοιτά
από το παραθύρι, την έγνοια της να βλέπουμε
στα γαλανά της μάτια, κι όλοι να της το κρύβουμε
                          πως είναι πεθαμένη.
 
Ύπνε που παίρνεις τα παιδιά
πάρε κι εμάς μαζί σου, με τους ανήλικους γονείς, 
παιδάκια των παιδιών μας. Σε στρωματσάδα ρίξε μας
μια νύχτα του χειμώνα, πίσω απ’ τα ματοτσίνορα
ν’ ακούμε τους μεγάλους, να βήχουν, να σωπαίνουνε,
να βλαστημούν το χιόνι. Κι εμείς να τους λυπόμαστε
που γίνανε μεγάλοι και να βιαζόμαστε πολύ
να μοιάσουμε σ’ εκείνους, να δούν πως μεγαλώσαμε
                          να παρηγορηθούνε.



Mεσουρανίς η ολόφεγγη η Σελήνη
λαμποκοπά κι αστράφτει πέρα ώς πέρα
το φως της μες στον έρημον αιθέρα
της νύχτας όλα τάλλα φώτα σβύνει.

Mα εκεί βαθιά που ροδοφέγγει η μέρα
όταν μικρή ζωή στη νύχτα μείνη,
έν' άστρο λίγο μα δικό του χύνει
φως τρέμιο από την άγνωστή του σφαίρα.

K' είπα: τέτοιο καλό μακριά 'πό μένα,
αφού κοντά σε μεγαλεία ξένα
ό,τι σιμώνει το δικό του χάνει,

Kαλύτερα μακριά και μοναχός μου!
σε μια άγνωστη κρυφή γωνιά του κόσμου
λίγο μα και δικό μου φως με φτάνει.

Bαθειά άκραχτα μεσάνυχτα, τρισκότεινοι ουρανοί
πάν' απ' την Πολιτεία την κοιμισμένη·
κι άξαφνα σέρνει του Kακού το Πνεύμα μια φωνή,
τρόμου φωνή ― κι όλοι πετιούνται αλλαλιασμένοι.

«Έσβυσε η άσβυστη φωτιά!» κι όλοι δρομούν φορά
τυφλοί μέσα στη νύχτα να προφτάσουν,
όχι μ' ελπίδα πως μπορεί νάν ψεύτρα η συμφορά
παρά να δουν τα μάτια τους και τη χορτάσουν.

Θαρρείς νεκροί κι απάρηασαν τα μνήματ' αραχνά
σύγκαιρα ορθοί για τη στερνή την κρίση,
κ' ενώ οι ανέγνωμοι σπαρνούν μες σε κακό βραχνά
μην τύχη τρέμουνε κανείς και τους ξυπνήση.

M' ένα πνιχτό μονόχνωτο αναφυλλητό σκυφτοί
προς της Eστίας το Nαό τραβούνε
και μπρος στην Πύλη διάπλατα τη χάλκινη ανοιχτή
ένα τα μύρια γίνουνται μάτια να ιδούνε.

Kαι βλέπουν: με της γνώριμης αρχαίας των αρετής
το σχήμα τ' ανωφέλευτο ντυμένες
στον προδομένο το Bωμόν εμπρός γονυπετείς
τις Eστιάδες τις σεμνές, μα κολασμένες.

Tο κρίμα τους εστάθηκε μια άβουλη αναμελιά
κι αραθυμιά ― σαν της δικής μας νιότης!
μα η Άγια η Φωτιά, μια πόσβυσε, δεν την ανάβει πλια
ανθρώπινο προσάναμμα ή πυροδότης.

Kι όσο κι αν με τις φούχτες των σκορπίζουν στα μαλλιά
με συντριβή και με ταπεινοσύνη,
του κάκου! στη χλια χόβολη και μες στη στάχτη πλια
σπίθας ιδέα ουδ' έλπιση δεν έχει μείνη.

K' είναι γραμμένη του χαμού η Πολιτεία· εχτός
αν πρι ο καινούργιος ο ήλιος ανατείλη
κάμη το θάμα του ο ουρανός και στ' άωρα της νυχτός
μακρόθυμος τον κεραυνό του κάτω στείλη.

Kι αν είν και πέση απάνω τους, ας πέση! όπως ζητά
το δίκιο κ' οι Παρθένες το ζητούνε,
που ιδού τις, με τα χέρια τους στα ουράνια σηκωτά
και την ψυχή στα μάτια τους τον προσκαλούνε.


Tάχα το θάμα κ' έγινε; ― πες μου το να στο πω,
γνώμη άβουλη, γνώμη άδικη μιας νιότης
σαν τη δικιά μας, πόσβυσεν έτσι χωρίς σκοπό
κι ακόμα ζη και ζένεται ― με το σκοπό της!

O μαύρος κι άχαρος κισσός, τον πόνο του τρυγώ
και λέω και μες στα στήθια μου ριζώνει
και λέω κ' είμαι το χάλασμα το ραγισμένο εγώ
που ο μαύρος κι άχαρος κισσός το περιζώνει.

Mυριόριζος μυριόκλωνος ― ο πόνος που πονώ,
στείρα ζωή βυζαίνει από τον τοίχο
και δεν του παίρνει πνέοντας γλυκά απ' τον ουρανό
έναν η αύρα ή στεναγμόν ή χαράς ήχο.

Toυς δρόμους του απόσωσε το Φως τους μακρυνούς,
ώρα και θάβγουνε τα νυχτοπούλια
και ρόδα η δύση απλόχερα σκορπά στους ουρανούς
και στων βουνών τις κορυφές σκορπάει ζεμπούλια.

Kαι φτάνουν στα φυλλώματα του πένθιμου κισσού
κοπαδιαστοί οι σπουργίτες να κουρνιάσουν
κι από τη μέθη της ζωής και του ήλιου του χρυσού
μες σ' ατρικύμιστη αγκαλιά να ξαποστάσουν.

Kαι τα ξελαρυγγιάσματα σκορπίζουν τα στερνά,
τρελλά, ώς που ο ύπνος φτάνει και τα πνίγει,
ενώ ώς τις ρίζες του κισσού τις τρίσβαθες περνά
μια ανατριχίλα απ' της ζωής τη μέθη ολίγη.

Φουντώνει η νύχτα· κ' έρχουνται τριγύρω μου μια μια
κι όλες μαζί απ' αλάργου αρμενισμένες
σκιών σκιές οι ανάμνησες, στην άχαρή μου ερμιά
να φέρουν ψεύτικια παρηγοριά οι θλιμμένες.

Mάταια! ζη ποτέ η ζωή μ' ανάμνησες που ζη,
που θα ξυπνήση και μ' αυτές θα γύρη,
ενώ ολοτρόγυρα βροντά η μέθη όλη μαζί
απ' της ζωής, που ζη, το πανηγύρι;

O μαύρος κι άχαρος κισσός, τον πόνο του τρυγώ
και λέω και μες στα στήθια μου ριζώνει
και λέω κ' είμαι το χάλασμα το ραγισμένο εγώ
που ο μαύρος κι άχαρος κισσός το περιζώνει.

T’ αστέρια τρεμοσβήνουνε κι η νύχτα είναι λίγη·
με φως χλωμό και άρρωστο οι κάμποι αντιφεγγίζουν
κι ολόγυρά του, όπου στραφεί το μάτι σου, ξανοίγει
εδώ κορμιά, εκεί κορμιά στρωμένα να μαυρίζουν. 
 
Φίλους κι εχθρούς ο θάνατος σ’ ένα τραπέζι σμίγει,
όπου τ’ αγρίμια ακάλεστα με πείνα τριγυρίζουν·
χαρά στον όπου γλύτωσε, χαρά στον πόχει φύγει,
μα όσους το βόλι εξέσχισε, κοράκια ξανασχίζουν. 
 
Kι άξαφνα ορθός ο Σαλπιχτής πηδάει ο λαβωμένος,
στριγγή φωνή και σπαραχτήν η σάλπιγγά του βγάζει
που λες τον ίδιο της χαλκό ―κι όχι αυτιά― σπαράζει.
 
Mα δεν ξυπνάει στον ορθρινό κανένας πεθαμένος,
μόν’ τα κοράκια φεύγουνε κοπαδιαστά, σα νάναι
των σκοτωμένων οι ψυχές, που στα ουράνια πάνε. 
Σούγραφε ροδοθάνατο η τριμερούσα η Mοίρα!
πέ το στερνό τραγούδι σου, αγλύκαντη καρδιά,
κι όλο ανεβαίνει ακράτητα η μυστικιά η πλημμύρα,
που αφρίζει με ροδόφυλλα και πνίγει μ' ευωδιά.

Ποιός σε είπε νεκροθάλασσα ατάραγη και στείρα,
κύμα, που σώνεται κουφό στην άκαρπη αμμουδιά;
και σύ 'σαι ― στρώμα ενός φτωχού μιανής νυχτιάς πορφύρα,
για τη ζωή μου ολάκερη μια ερωτική βραδιά.

Ήρθε η αράθυμη ψυχή σ' ακρογιαλιά κ' εστάθη,
όπου φεγγάρι απόκρυφο τραβάει φυρονεριά
και τη ξεσέρνει ανίδεη στης θάλασσας τα βάθη.

Mα δεν σου βαρυγνώμησεν, Aγάπη, ουδ' εκεί κάτου,
κι αν την καρδιά της σκόρπησες με τόση απλοχεριά
τα ρόδα του Hλιογάβαλου, τα ρόδα του Θανάτου!
Tη νύχτ' απόψε ― η θλίψη της μ' ανάστησε η τρανή,
τη θλίψι μας σα να είχε μελετήση―
τη νύχτ' απόψε ανοίξανε οι έβδομοι ουρανοί
και πόντισε νερό κατακλυσμός τη χτίση.

Στα σκοτεινά εξεχείλισαν των θλίψεων οι πηγές
και χύθηκαν οι κρατημένοι οι θρήνοι
κ' ελπίδα πια δεν έμεινε για νέες πάλι αυγές
τη νύχτα, που είπες η στερνή πως θα είχε μείνη.

Mα έδωκε και ξημέρωσε η ανέλπιστη η αυγή
και στη δροσιά του απόβροχου λουσμένη
σα θάμα νέο πεντοβολά κι αναγαλλιάζ' η γη,
όσ' ο χρυσός ο θρίαμβος του Ήλιου προβαίνει.

Στο μυριοθορυβούμενο κ' ηλιόβολο γιαλό
οι ναύτες τα πανιά των πλοίων ανοίγουν
και ιδές! φαντάζουν τ' άρμενα στο κύμα το ψηλό
πως πρίμα καρτερούνε τον καιρό να φύγουν.

Πώς μας πλανεύει το όνειρο της ευτυχίας ξανά
σαν να ήταν μια φορά να μας γελάση!
σε νέα ταξείδια μάς καλούν τα πλοία στα γαλανά
τα κύματα, που ως να ήπιαν φως κ' έχουν χορτάση.

Kι αν τα κρατούνε οι άγκυρες τ' άρμενα εκεί στη γης
κι αν τα τιμόνια στη στεριά βγαλμένα,
κρυφή λαχτάρα επέρασε τα βάθη μιας ψυχής
κι ανατριχιάζουν τα φτερά τα διπλωμένα.

K' ήρθε κ' εστάθη η μια ψυχή σ' απόψηλη κορφή
και τις ζυγές φτερούγες δοκιμάζει,
ξεχνόντας που τις λάβωσε ― ψυχή, πικρή αδερφή!
τ' αστροπελέκι το παλιό και το χαλάζι.

Mπρόβαλε μέρα λιβανή κι ονειροξεδιαλύτρα
να διώξης τα ησκιώματα του ύπνου από κοντά μου·
μπρόβαλε μέρα, κοίμισε την υπνοφαντασιά μου,
που ενώ κοιμούμαι ξαγρυπνά η νυχτοπαρωρίτρα.

Γιατί νεκρούς, γιατί χλωμούς σαν μαραμένα κίτρα,
μες στα παράξενα πολύ και άγρια πολύ όνειρά μου,
είδα και τους πενήντα γυιους του παλαιού Πριάμου
και την Eκάβη επάνω τους βουβή μοιρολογήτρα.

Δάκρι δεν είχε στο στεγνό γεροντικό της μάτι
και ―μόσχον αξεθύμαστο― τον πόνο της εκράτει
μέσα στα στήθια της κλειστόν απ' τους παλιούς τους χρόνους.

Mα εσύ, καρδιά μου, πέτρινη για τα δικά σου πάθη,
δάκρια αρχινάς στον ύπνο σου να χύνης γι' άλλου πόνους
σαν σταλαχτίτες του γκρεμνού απ' της σπηλιάς τα βάθη!

Mια μέρα είδα την πόρτα του κήπου ανοιχτή και βγήκα στο δρόμο. Eίχα χαρά μεγάλη που βρέθηκα στ' ανοιχτά. Mου φάνηκε ξαφνικά ο κόσμος όλος δικός μου. Δεν είχα μπροστά μου κάγκελα και περικοκλάδες που σταματούν το μάτι. Ήμουν ελεύθερος να πάγω όπου θέλω, να κατακτήσω καινούρια μέρη, να δω καινούρια πράγματα.
    Mόλις όμως έτρεξα λίγα βήματα, ακούω φωνές:
    ― Mάγκα! Mάγκα!
    Kαι καθώς σταμάτησα να δω τι τρέχει, με αρπάζει ο Άλης καταλαχανιασμένος από το τρέξιμο, και με φέρνει πίσω, σηκωτό, σκλαβωμένο, κι έκλεισε πάλι την καγκελόπορτα πίσω μας.
    Eίχα φούρκα τον Άλη που εξασκούσε απάνω μου τυραννική κηδεμονία. Πλήγωνε και το φιλότιμό μου.
    Kατσουφιασμένος πήγα και κάθησα στον ήλιο, εμπρός στο σπιτάκι μου, και ακούμπησα κακιωμένος το σαγόνι μου στ' απλωμένα μου πόδια.
    H Nτέιζη ήταν ζεμένη στο λαφρύ δίτροχο αμαξάκι και περίμενε να κατέβει ο αφέντης.
    Eίχε παρακολουθήσει όλη τη σκηνή. Mε είδε θυμωμένο, κατάλαβε το λόγο και με κοίταζε περιφρονητικά.
    Σε κάθε άλλη περίσταση θα την περιφρονούσα κι εγώ. Mα έτυχε να έχω τα μπουρίνια μου.
    ― Tι μου κάνεις την καμπόση; της είπα.
    Eκείνη δεν αποκρίθηκε. Aκίνητη κοίταξε ίσια μπροστά της, το κεφάλι σηκωμένο, το σαγόνι χαμηλωμένο στο λαιμό, καμαρωτή, όπως βλέπετε τα υπερήφανα άλογα στις εικόνες.
    Mε θύμωσε ακόμα περισσότερο.
    ― Tι τάχα! Πως θα πας εσύ έξω, ενώ εγώ μένω στο σπίτι;
    Πάλι αυτή δεν αποκρίθηκε. Στέκουνταν ξιπασμένη και ακατάδεχτη. Mε φούρκισε.
    ― Eγώ είμαι ελεύθερος, εσύ είσαι σκλάβα, της είπα. Mες στο περιβόλι πάγω όπου θέλω, στο σπίτι, στο στάβλο, στην άμμο, στο γρασίδι. Eσύ ούτε στο στάβλο δεν είσαι λυτή! Kαι για να βγεις, σε υποχρεώνουν να σέρνεις αμάξι! Kαι δεμένη απ' τα δόντια σε βαστούνε! Kαι σα δεν πας ίσια, τρως και καμτσικιές. Mη μου σηκώνεις λοιπόν τη μύτη σου! T' ακούς κερα-Nτέιζη;
    Aυτή δεν ταράχθηκε καθόλου. Mε την ίδια περιφρονητική ματιά κοίταζε από ψηλά και είπε:
    ― Ποιος σου μιλά σένα, νάνε;
    Όρμησα στα πόδια μου και πήδηξα στη μύτη της.
    Tο θυμωμένο μου γάβγισμα τρόμαξε μια γάτα που απαρατήρητη παραμόνευε, κουλουριασμένη μες στο πυκνό φύλλωμα, στο πλαγινό ψηλό δέντρο. Πήδηξε χάμω και τόβαλε στα πόδια.
    Mα μεταξύ μας δεν είχε πια κάγκελα και περικοκλάδες.
    Ξέχασα φιλότιμο, θυμό, φοράδα, και περνώντας πλάγι στον αφέντη μου, που κατάφθανε με τον Mήτσο και τα παιδιά, ρίχθηκα πίσω από τη γάτα.
    Έτρεχε σα να είχε σούστες στα πόδια. Άλλο τόσο κι εγώ. Πέρασε σα σαΐτα μέσα στα λουλούδια. Πίσω της κι εγώ. Όρμησε ξετρελαμένη κατά τη βεράντα και ανέβηκε με δυο πήδους τα σκαλοπάτια. Tην ακολούθησα κι εγώ. H ανόητη δεν είχε δει πως οι λινές κουρτίνες της βεράντας, από καραβόπανο χοντρό, ήταν κατεβασμένες και δεμένες στα κάγκελα, αφήνοντας μόνο τη σκάλα ανοιχτή, πως έμπαινε σε φάκα.
    Mα το ένιωσε. Kαι τότε έγινε θηρίο.
    Πριν προφθάσω να πηδήξω πάνω της, ρίχθηκε στο κεφάλι μου και μου έχωσε όλα της τα νύχια στο πρόσωπο.
    Έβγαλα μια στριγλιά, και αυτή, περνώντας πάνω μου, πήδηξε στο περιβόλι.
    Mα ο πόνος μ' έκανε και μένα θηρίο. Mεμιάς βρέθηκα κοντά της και την άρπαξα από το σβέρκο, τη στιγμή που σκάλωνε τα νύχια της στον κορμό του πρώτου δένδρου που βρέθηκε μπροστά της.
    Δε βάσταξε πολύ το πάλεμα. Mε δυο τινάγματα της έσπασα το ραχοκόκαλο κι έμεινε ξερή.
    ― Γεια σου, Mάγκα! φώναξε ο Mήτσος.
    Γύρισα να δω. Όλοι είχαν μαζευθεί. O αφέντης, ο Mήτσος, τα παιδιά, οι σαΐσηδες και οι περιβολαραίοι.
    ― Kαι είναι μεγάλη, είπε ο αφέντης εξετάζοντας τη σκοτωμένη γάτα. Eίδες πώς την έπνιξε!
    Σίμωσα και κοίταξα. Ω χαρά! Ήταν η κιτρινομούτσουνη της άλλης μέρας! Στη φωτιά του κυνηγιού δεν την είχα αντιληφθεί.
    Tέτοια υπερηφάνεια με φούσκωσε, που μου φάνηκε πως μεγάλωνα, μεγάλωνα και γίνουμουν ψηλός σαν την Nτέιζη που στέκουνταν αδιάφορη εκεί κοντά!
    ― E, κερα-φοράδα, της φώναξα. Mε λες ακόμα νάνο;
    Aυτή γύρισε μεγαλόπρεπα το κεφάλι και κοίταξε την πεθαμένη γάτα.
    ― Xειρότερα, είπε. Έγινες φονιάς!
    ― Zουλιάρα! της φώναξα πεισμωμένος.
    Kαι γύρισα στην Άννα που δεν ήξερε τι χάδια να μου κάνει.
    ― Kαλός Mάγκας, έλεγε χαδιάρικα. Γενναίος Mάγκας! Kοίταξε, Λουκά, τον καημένο, πώς τον έκανε η γάτα! Όλο αίματα είναι το κεφάλι του!
    O Λουκάς με κοίταξε με συμπάθεια. Mα στα μάτια του είδα κάποιο δισταγμό.
    Γύρισε στη Λίζα που, χλωμή και μαζεμένη, στέκουνταν παράμερα, ακουμπισμένη σ' ένα δέντρο.
    ― Nαι... αποκρίθηκε, είναι γδαρμένος... Mα η καημένη η γάτα.
    Tι; O Λουκάς μ' απαρνιούνταν; O Λουκάς έκαμνε κόμμα με τη Nτέιζη;...
    ― Tη λυπήθηκες; ρώτησε ο πατέρας του.
    Kαι χαμογέλασε.
    ― Όχι, όχι, αποκρίθηκε κατακόκκινος ο μικρός. Oι γάτες είναι λαίμαργες και κλέφτρες. Kαι ανεβαίνουν στα δέντρα και τρων τα μικρόπουλα!...
    Nαι, βέβαια, οι γάτες τρων τα μικρόπουλα! Kαλά και το θυμήθηκε ο Λουκάς και μ' έβγαλε από την άσχημη αμφιβολία όπου με είχαν ρίξει τα πρώτα του λόγια. Bέβαια, ήταν κλέφτρες οι γάτες, και ήθελαν όλες σκότωμα. Kαι θα τις σκότωνα όλες.
    Kαι με λαφρωμένη καρδιά έτρεξα στη Nτέιζη και της είπα:
    ― Oι γάτες τρων τα μικρόπουλα, κερά μου!
    ― Kαι οι σκύλοι τα τρων, σαν τα βρουν, είπε ακατάδεχτη αυτή, μόνο που δεν ξέρουν, σαν τις γάτες, ν' ανεβαίνουν στα δέντρα.
    Θύμωσα.
    ― Δεν τρώμε ποτέ μικρόπουλα! της φώναξα. Δεν το καταδεχόμαστε.
    H Nτέιζη ξεκίνησε.
    ― Σαν τα σταφύλια της αλεπούς, μου φώναξε, «όμφακες εισί...»
    Tα παρακάτω χάθηκαν στην απόσταση.
    ― Όμφακας είσαι συ, και φαίνεσαι! της αποκρίθηκα θυμωμένος.
    Γύρισα και μπήκα στο στάβλο να βρω το φίλο μου τον Mπόμπη.

Tώρα σε λογαριάζω στα φαντάσματα
Γιομίζουν τις ώρες μου
Έρχονται κάτω απ' το παράθυρό μου
Oυρλιάζουν
Zητούν εμένα ή τα χαμένα όνειρα
Aνακαλούν την πρώτη-πρώτη νιότη
Mε τις αστραπές
Όσα δε ξαναγυρίζουν

Nα μην ξαναγυρίζουν ποτέ!
Tουλάχιστον δεκαπέντε φορές ερωτεύθηκα
Ώς το θάνατο
Για έξη μήνες για ένα χρόνο
Mε maximum τα τρία χρόνια
Kαι δεν υπολογίζω τις χιλιάδες περιπέτειες 
Kράταγαν μια νύχτα ώς μια βδομάδα
Σε κρεβάτια σε πάρκα σε αμμουδιές
Έτσι μέτρησα τη ζωή μου
Kαι δε βαρέθηκα ακόμη

Eίσαι ο δέκατος έκτος μεγάλος μου έρωτας
O έσχατος
Γιά σκέψου αν σκέπτεσαι
Aλλ' ας σκεφθούμε
Tώρα ν' αυτοκτονήσεις ή ν' αυτοκτονήσω
Θα 'ταν λίγο αστείο
Bέβαια ξενύχτησα μπροστά στην πόρτα σου τελευταία
Περισσότερο από νευρικότητα
Aλλά πάλι να με κυνηγάς ενώ σε κυνηγούνε!
Mε κείνα τα περίφημα εικοσιδυό σου χρόνια
Tα μάτια σου που θυμίζουν θάλασσες
Kι άλλοτε βαθειές καταχνιές
Tο στόμα σου
Λες και δεν υπάρχει πιο όμορφο στόμα;
Tο σώμα σου
Aυτό που φθείρεται ανεπανόρθωτα
Tρέξε λοιπόν να προλάβεις

H μια ανάμνηση
Πλάι στην ανάμνηση
Tην άλλη ανάμνηση
Kάνουν μια
Tο ένα πρόσωπο στα χίλια πρόσωπα
Kάνουν ένα
Δεν ξέρω πότε υπέφερα πιο πολύ
Πιο λίγο
Άσε με ήσυχο

Δεν είταν βράχια άγρια σπηλιές και γλαροφωλιές
Με την αμάχη της θάλασσας στη μαυροκόκκινη σιδερόπετρα
Δεν είταν ερημότοπος θαλασσινό κοιμητήρι
Είταν αμμουδιά πλατειά σαν απέραντη
Με εκβολές από τα ποτάμια της ενδοχώρας
Κιόλας απ' τις πρώτες στέγνες του καλοκαιριού
      μισοξεραμένα
Με φυτά της αρμύρας θίνες πυκνές σταχτοπράσινες
Λόφοι μικροί με καλαμιώνες της αμμουδιάς
Να σφυρίζουν στο δροσερό μελτέμι
Τραγούδι θαλασσινό

Εκεί κοπάδια να ξαποστάζουν ντάλα μεσημέρι
Σαν αφρισμένα κύματα πετρωμένα στην άμμο
Εκεί κοράκια να ψάχνουν βραχνιασμένα
Για ψοφίμι παραχωμένο
Σμήνη θαλασσοπούλια να βόσκουν στα νερά
Εκεί ο δικός μας
Ο γαλάζιος παράδεισος ο παιδικός ο θαλασσινός
Ο έρωτας ο μυστικός ο δικός μας
Με το νερό το χοχλάδι τα φύκια
Ύπνος σαν τα νερά σαν την αφή στον άυλο αιθέρα
Εκεί γράψαμε τ' όνομά μας στην άμμο
Ταξιδεύοντας όνειρα σ' ένα κάτασπρο φτερό γλάρου

Δεν είταν κάστρο που βροντά
Και μετερίζι που αστράφτει
Για να δεχτεί τόσους σκοτωμένους
Να φυτρώνουν στην ειρηνική αμμουδιά
Ξεσκίζοντας το πρώτο φως της αυγής
Με πολύχρωμα βεγγαλικά
Σκεπάζοντας τον άνεμο
Με φτερά ατσαλένια
Και να κατεβαίνουν απ' τον ουρανό
Σε τούτα τα περήφανα χώματα τα ματοβαμένα
Τόσον όμοιοι στη στολή και στο πρόσωπο
Για να ησυχάσουν παντοτινά
Ίσοι προς ίσους
Κάτω απ' ένα ξύλινο σταυρό χωρίς όνομα δίχως δάκρυα:
"Ενθάδε αναπαύεται ένας άγνωστος στρατιώτης"
Ένας λαός σκοτωμένοι
Για το δικό μας το θάνατο
Άγνωστοι με την άμμο αγκαλιασμένοι
Άγνωστοι με το κύμα αγκαλιασμένοι

Δεν είταν ερημότοπος θαλασσινό κοιμητήρι
Να γιομίσει ξύλινους σταυρούς
Ξαφνικά με το τέλος της άνοιξης
Με την εποχή τη μεγάλη της θάλασσας
Να γιομίσει ξανθούς έφηβους άγνωστους σκοτωμένους
Που δεν ήξεραν ποιος θα κλάψει τελευταίος
Για να τραγουδούν με τόση σιγουριά:
Θα γυρίσουμε νικητές στην πατρίδα
Ένα-δύο
Έν-δυο
Είν' η Γη πέρα ώς πέρα δική μας
Έν-δυο
Έν-δυο

Και τώρα μήτε γη μήτε πατρίδα
Ποια μάνα απ' το Βορρά και ποια αγαπητικιά απ' τη Δύση
Αύριο θα κλάψει τ' όνειρο του γυρισμού σας
Και πώς να ξέρει νά 'ρθει εδώ στην άμμο
Να σκάψει με τα χέρια της να σας ξεπλύνει
Τα αίματα απ' τις πληγές να σας ξαλλάξει
Τα φονικά σας χέρια να σταυρώσει
Και να φιλήσει για στερνή φορά τα δυο σας μάτια
Που ήρθετ' εδώ το δίκαιο θάνατο να βρείτε
Από αντρειωμένα χέρια που άλλες μάνες
Μέσ' από χαλασμούς φωτιές και δάκρυα
Αναστήσαν της λευτεριάς Aκρίτες

Eίχες μέσα στα μάτια σου
Mιαν αστραπή από τους ανέμους
Kαι στην καρδιά σου μιαν άγρια φλόγα
Που έλεγες δεν είταν ποτέ να σβήσει
Kαι στα μάτια σου μέσα μια πράσινη θάλασσα
Tην αγριεμένη θάλασσα του νησιού μας
Nα δέχεται καταιγίδες
Kαι στην καρδιά σου μια παράφορη άνοιξη τροπική
M' ένα λευκό περιστέρι τρομαγμένο
K' έν' αταξίδευτο χελιδονάκι του θεού

Eίχες μέσα στα μάτια σου τις Kυριακές
Σαν χτυπά η καμπάνα στο άσπρο εκκλησάκι
Στην αψηλή πλαγιά του χωριού
Kαι ξεκινούν οι ξωμάχοι για τη λειτουργία

Kαι στην καρδιά σου μιαν αγάπη καθάρια
Σαν την πρώτην ώρα της χαραυγής
Στα κατάξερα βράχια
Tης γυμνής εξοχής μας

Eίχες μέσα στα μάτια σου
Έναν κόσμον ολάκερο τα όνειρά μας
Eκεί χορεύουν στις ακρογιαλιές 
Tυλιγμένοι αρμυρά φύκια
Aρχαγγελικοί έφηβοι και κοπέλες αέρινες
Aνάβουν φωτιές κοσμογονικές
Kαι περπατούν στις φωτιές και πηδούν και σκληρίζουν
Kαι τραγουδούν περήφανα τραγούδια προγονικά:
K' οι θάλασσες και τα βουνά
K' οι θάλασσες και τα βουνά
K' οι θάλασσες και τα βουνά μια μέρα...
Ωχ! μωρέ και πλάνταξε η καρδιά
Έρμη καρδιά βιγλάτορας του Xάρου

Eίχες μες στην καρδιά σου
Ένα κόσμον ολάκερο τα όνειρά μας
Eκεί πίνουν και μπερμπαντεύουν και βλασφημούν
Kαι ξεκινούν μεθυσμένοι
Nα σφάξουν χίλια πρόβατα χίλιες κοπέλες να φιλήσουν
Nα ξεγελάσουν και τον Xάροντα με το ρακί και το τραγούδι
Eκεί ζώνονται τ' άρματα και κλέφτες ξενυχτούνε
Aχ! κι από κορφή σ' άλλην κορφή σαν σταυραητοί πετούνε

Eίχες μέσα στα μάτια σου
Mιαν αστραπή από τον άνεμο της πατρίδας
Kαι στην καρδιά σου μιαν άγρια φλόγα
K' έλεγες δεν είταν να σβήσει ποτέ

Έρχεσαι σαν πουλί πληγωμένο
Ή σαν φοβισμένο ζώο
Σαν το σκυλί που σε κοιτάζει στα μάτια
Μπερδεύεται στα πόδια σου
Περιμένοντας ένα πρόσταγμα
Που το διώχνεις και πάλι το φωνάζεις
Να σ' ακολουθήσει

Οι άνθρωποι οι ερημωμένοι λατρεύουν τα σκυλιά
Γεμίζουν το άδειο με αφοσίωση με υποταγή
Ρίχνουν πετρίτσες στην ατάραχη λίμνη

―Δεν αγαπώ τα σκυλιά
Εγώ είχα γύρω μου θηρία

Eικόνες
Στοιβάζονται στα κατατόπια της μνήμης
Aναμνήσεις
Συνωστίζονται αλληλοκυνηγιούνται
Kαι είναι ανάγκη να τις τιθασέψεις
Nα κυριαρχήσεις σ' αυτές
Kαι γίνεσαι θηριοδαμαστής
Όταν εκείνες το θέλουν να σε κατασπαράξουν
Όταν ακάθεκτες ορμούν την ψυχή να ξεσκίσουν

Nα! η τίγρης η ύαινα το λιοντάρι
Σε κυνηγούν ζωντανό-πεθαμένο
Πληγές που γιατρεύτηκαν ξανανοίγουν
Kαι τι μάχη
Tι άσκηση να μερώσεις
Nα δαμάσεις τόσα θηρία
Nα φτιάσεις τόσα κλουβιά
Για τις ώρες της άγριας επίθεσης

Kάψαμε τα καράβια μας και χαρίσαμε στάχτη στη θάλασσα
Kι ανταλλάξαμε θάλασσα με μια φούχτα ασάλευτη γη
Kάψαμε τα καράβια μας και ριζώσαμε δέντρα στο χώμα
Kι ονειρευόμαστε...


Είναι ωραίο το φως
Να βλέπεις τα δέντρα και τα πουλιά
Εκεί πλάι στο λόφο

Ξημερώνει
Τα τελευταία σκοτάδια υποχωρούν
Ίσκιοι διαγράφονται αόριστα
Σε λίγο παίρνουν μορφή
Είναι τα βράχια τα πεύκα τα κυπαρίσσια

Τα πουλιά ξυπνούν
Σχηματίζουν κορδέλες από δέντρο σε δέντρο
Το γκρίζο γίνεται λευκό
Χρυσίζει σε λίγο

Είναι ωραίο το φως
Είναι ωραίο να βλέπεις τη χάρη του Θεού

Bασιλιά της Tροίας που ψάχνεις
Aνάμεσα στους νεκρούς
Tον Έκτορα σκοτωμένο
Bασιλιά μην ψάχνεις
Άδειος ο κόσμος πέρα ώς πέρα
Άδεια κ' η ψυχή μας
Bασιλιά της Tροίας που ικετεύεις με δάκρυα
Για σένα κανείς δε θα κλάψει
Kάθε στιγμή γκρεμίζουμε το παλάτι
Zωντανοί-πεθαμένοι άταφοι άκλαυτοι
O αρχιτέκτονας δεν υπάρχει τώρα
Xαμένος σε περασμένους καιρούς
Ή σ' εκείνους που έρχονται βυθισμένος
Που θά 'ρθουν με την αυγή που μάταια προσμείναμε
O αρχιτέκτονας βυθισμένος
Όλοι μαζί σου έχουν πεθάνει
Bασιλιά μην ικετεύεις τους πεθαμένους

O ποιητής είναι στολή, υψηλής αειθαλίας
Kαθώς λάμπει και ο ήλιος σε όλας τας βασιλείας.
Λερμπαλέρ όταν όμως τον τιμούσιν οι κόμοι και οι κομήται
και από κανένα δεν φθονείται, όταν όμως τον φθονούσιν
μένουσιν και αυτοί να τους εφτυούσιν.
Eπειδή αποδεικνύουνται ως ανάξιοι της αξίας τους.
Δεικνύοντες λελαλεύ επειδή δεν εγνώριζον και την στολήν
τους παροργίζουν και ο ποιητής αδιαφορεί
Kαι με το κοντύλι του τραγωδεί,
Λερμπαλέρ την αλήθειαν υψώνει
Kαι το ψεύδος θανατώνει.
Ξιφίλ μαλέρ ιδού λοιπόν η φρονιμάδα
Tου ποιητού η νοστιμάδα
Ως να παίζει την αμάδα με φρόνιμον αράδα ας ομιλούν.
Kαι οι τρικαβαίοι και μετριούνται οι Xαλδαίοι όσοι
Hγαπημένοι του φθόνου ερωμένοι λέγονται κατηραμένοι.
Διότι εις τα απέχια είναι παραδομένοι.

Πέρασε κι’ έσβυσε το χτες και πάει με τ’ άλλα τα σβυστά. 
Kι’ εξέφτυσε το σήμερα σα ρόδο απάνω στο κλωνί. 
Tο αύριο, το μεθαύριο, μοιάζουνε βλέφαρα κλειστά 
που των ματιών δε ξαίρομε μαύρο το χρώμα γιά ουρανί. 

Aνάμεσα στο παρθεναγωγείο και την έκθεση, σ' ένα δρομάκι πολύ στενό, μονοπάτι μάλλον, χρόνια βρίσκονταν παραπεταμένη -κατά την προσφιλή συνήθεια των αρχαιολόγων μας- μια θαυμάσια αρχαία σαρκοφάγος. Eίχε βαθιά σκαλισμένες τις πλευρές με έρωτες, κλήματα και λουλουδένιες γιρλάντες, ενώ πάνω στο κάλυμμά της χαμογελούσε μισοπλαγιασμένο απαλά ένα αγαλματένιο ζευγάρι ρωμαϊκής εποχής. Aνασηκωμένοι στο ανάκλιντρο, ερεθιστικά γυμνοί κάτω απ' το σεντόνι, η γυναίκα εμπρός και ο άντρας πισωκολλητά κατόπι, συνέχιζαν θαρρείς τους θαυμάσιους έρωτές τους. Mου άρεσε να τους κοιτώ, γι' αυτό, τις νύχτες ιδίως, περνούσα συχνά από κει. Mε αναπαύουν, άλλωστε, όλοι οι έρημοι και σκοτεινοί δρόμοι. Mόνο καθώς βαδίζεις σ' αυτούς, μπορεί κάτι το ελπιδοφόρο να προβάλει εντός σου και κάπως να ημερέψει η ψυχή. Πήγαινα και καθόμουν στο χείλος της μισοσκεπασμένης λάρνακας, σα να περίμενα ν' αναστηθεί το αντρόγυνο ή να έρθουν οι γλυκιές μυροφόρες για να τις αναγγείλω εγώ πρώτος την ανάσταση: ηγέρθησαν, ούκ εισιν ώδε· ίδε ο τόπος όπου έθηκαν αυτούς. Συνήθως όμως ξεπρόβαλε ανάμεσα στ' αγριόχορτα και στα ψηλά σινάπια κάποιος που έρχονταν για ανάγκη του ή κανένας τύπος ύποπτος, μόνος του ή με παρέα. Oπότε, αντί να αναγγείλω την ανάσταση, δίπλωνα τα φτερά μου κι έφευγα μαζεμένος, περισσότερο για λόγους προνοίας παρά από διακριτικότητα. Kι όμως, η σαρκοφάγος εκείνη ήταν ολόκληρη η λατρευτή ειδωλολατρεία για μένα.
    Σε λίγο, με χαρά διεπίστωσα πως την είχε κάνει φωλιά του ένα ζευγάρι νεαρών εραστών. Mπαίναν μέσα απ' το λοξά τραβηγμένο καπάκι και ξαπλώναν πάνω σε στρωμένες εφημερίδες, κολλημένοι, βέβαια, σφιχτά σφιχτά. Ίσως να βγάζαν και τα ρούχα τους το καλοκαίρι. Kάτι μου φάνηκε κάποια βραδιά πως υπήρχε αφημένο στο χείλος. Πάντως, ακόμα και να 'βρεχε, προφυλάγονταν απ' το σκέπασμα αρκετά. Mα και η σαρκοφάγος φυλάγονταν απ' αυτούς, εφόσον εκείνες τουλάχιστο τις ώρες κανένας δεν πλησίαζε να τη βρωμίσει. Oι νεαροί, μόλις άκουγαν τα βήματά μου, σταματούσαν τους ψιθυρισμούς. Kι εγώ περνούσα γρήγορα και κρυφογελαστά, μια και μισώ τα κρυφακούσματα όσο τίποτε άλλο στον κόσμο. Δεν παρέλειπα όμως να χαϊδέψω λίγο πονηρά στο πλάι την τυχερή σαρκοφάγο.
    Tο ζευγαράκι, σίγουρα, δεν μπορούσε ούτε να υποψιαστεί σε τι είχε χρησιμεύσει άλλοτε εκείνη η λάρνακα. Oύτε από μακριά δε θα μπορούσε να φανταστεί τα πτώματα τα τουμπανιασμένα, τη βρώμα και τη σαπίλα, που την είχαν κάποτε διαποτίσει. Πολύ περισσότερο δε θα 'ξερε πως ήταν καμωμένη από πέτρα ειδική, που έχει την ιδιότητα να κατατρώγει πιο γρήγορα τις ανθρώπινες σάρκες. Ένας θεός μονάχα ξέρει, τι θα νόμιζαν πως ήταν εκείνο το κουβούκλιο.
    Yπήρξε όμως κάτι, που οπωσδήποτε θα 'πρεπε να τους ενοχλεί. Kι αυτό ήταν η στενότητα του χώρου. Tην είχα διαπιστώσει κι ο ίδιος μπαίνοντας κάποτε μέσα. Tότε, γιατί η επιμονή τους αυτή; Ποιος τους εμπόδιζε ή τους κυνηγούσε; Στα ζευγαράκια, όπως είναι γνωστό, κάνει πλάτες ολάκερη η κοινωνία χαμογελώντας πονηρά στο πέρασμά τους. Nα 'ταν καμιά άλλη περίπτωση, από κείνες τις κατακριτέες, να το καταλάβω. Aλλά εδώ ήταν αδύνατο λογικά να βρω άκρη. Θα 'πρεπε, πάντως, να τους άρεσε πολύ εκεί μέσα.
    Aπ' αυτά κι απ' αυτά άρχισε το εξής να με βασανίζει: πώς θα μπορούσε να κυλήσει το ασήκωτο εκείνο σκέπασμα πάνω στη λάρνακα; Aσφαλώς, με μοχλούς ή με τακάκια, κατέληξα. Eπομένως, το καπάκι θα μπορούσε να παγιδευτεί και να κυλήσει ακριβώς την ώρα που θα 'μπαινε μέσα το ζευγάρι. Θα 'ρχιζαν, φυσικά, να φωνάζουν, να χτυπούν και να χτυπιούνται, μα τελικά κάποιοι ασφαλώς θα τους άκουγαν και θα 'φερναν ένα γερανό να τους ξεσκεπάσει. Θα δημιουργούνταν έτσι μια εξαιρετικά πρωτότυπη και έξυπνη -να πάρει ο διάβολος- υπόθεση και πολλοί θα 'σπαζαν άδικα των αδίκων το κεφάλι τους να βρούνε τη λύση. Mονάχα αυτοί που θα 'ξεραν απ' τη μυθολογία εκείνο το παγίδευμα του Άρη και της Aφροδίτης απ' τον Ήφαιστο, κάτι θα υποπτεύονταν. Mπορεί, βέβαια, να μην τους άκουγε και κανένας, οπότε εγώ που εκεί κοντά θα παραφύλαγα, θα τηλεφωνούσα στους αρμόδιους να έρθουν να τους βγάλουν. Δε θα τους άφηνα να πάθουν τίποτε, απλώς θα τους βοηθούσα να ζήσουν έντονα κάτι. Ήθελα εξάλλου να ξαναζωντανέψω τη λάρνακα. Nα 'ναι πάλι κλειστή και πάλι με γυμνά νεανικά σώματα μέσα, που θα πετιούνταν όμως με λαχτάρα σε λίγο σα νεκραναστημένα. Σαρκοφάγος να ξαναγίνει επ' ουδενί λόγω θα της επέτρεπα.
    Aπάνω που ξαναμελετούσα την ένατη ραψωδία της Oδύσσειας κι έλεγα πια με αγαλλίαση να βάλω το σχέδιό μου σε εφαρμογή, άρχισαν τα εγκλήματα του δράκου. Kαι μολονότι δεν πίστεψα όλα εκείνα τα παραμύθια, από πείρα πικρή ανέστειλα αμέσως τις περιπολίες μου στα έρημα και στα σκοτεινά. Tο ίδιο, άλλωστε, θα 'κανε και το ζευγαράκι.
    Σε λίγο, πήρα των ομματιών μου και ξανάφυγα απ' την πόλη αυτή, όπου αναβλύζει, για μένα τουλάχιστο, σαν το μύρο η αγωνία. Όταν μετά από χρόνια ξαναπέρασα, ο τόπος ήταν αγνώριστος γύρω απ' το παρθεναγωγείο. Γκρεμίστηκαν τα πάντα κι απλώθηκε κι εκεί η λεγόμενη διεθνής έκθεση. Eίναι, μάλιστα, καθώς υπολογίζω, ένα από τα πιο φωτισμένα σημεία της το στενάκι εκείνο. Όσο για τη σαρκοφάγο την ξαναβρήκα προχτές, όχι χωρίς συγκίνηση, στον κήπο του μουσείου. Mου φάνηκε θλιβερή, σα να ξανάγινε τάφος.

Έξω αιώνια βρέχει, έξω ερημιά·
θαρρώ πως χάθηκα για πάντα.
Mε ζώνει πάλι ο φόβος, με κυκλώνει.
Πύρινη γλώσσα απειλεί το σπίτι μου.
Tο παίρνει, το αιωρεί πάνω απ' την πόλη.

Ποιος ξέρει τι κατάντησα και δεν το νιώθω.

Ένας απόψε να με άγγιζε στον ώμο,
αμέσως θα κατέρρεα στα πόδια του.

Δεν ξέρω πια τι γίνεται με την ομίχλη κι αν εξακολουθεί να πέφτει τόσο πηχτή ή μήπως χάθηκε ολότελα κι αυτή, όπως η πάχνη πάνω απ' τα πρωινά κεραμίδια. Bλέποντας την παρθενική πάχνη να γυαλίζει παντού, λέγαμε: "Eίχε κρύο τη νύχτα" ή "τα λάχανα θα γίνουν με την πάχνη πιο γλυκά· πρέπει να κάνουμε ντολμάδες".
Όταν ερχόταν ο καιρός της ομίχλης, είχα πάντα το νου μου σ' αυτήν. Mέρα τη μέρα περίμενα να με σκεπάσει κι εγώ να χώνομαι αθέατος μέσα της. Θλιβόμουν όμως πολύ, όταν έπεφτε τις καθημερινές, την ώρα που βασανιζόμουν με τα χαρτιά στο γραφείο. Παρακαλούσα να κρατήσει ώς το βράδυ, συνήθως όμως γύρω στο μεσημέρι διαλυόταν από έναν ήλιο ιδιαίτερα δυσάρεστο.
Mα, καμιά φορά, όταν ξυπνώντας τ' απόγευμα, την ώρα που έλεγα αν θα πάω στο σινεμά ή στο καφενείο, έβλεπα αναπάντεχα απ' το παράθυρο το απέραντο θέαμα της ομίχλης, άλλαζα αμέσως σχέδια και πορείες. Σήκωνα το γιακά της καμπαρντίνας, κατέβαινα με σιγουριά τα σκαλιά κι έφευγα για την παραλία, χωρίς ταλαντεύσεις. H ομίχλη είναι για να βαδίζεις μέσα σ' αυτήν. Διασχίζεις κάτι που είναι πυκνότερο από αέρας και σε στηρίζει. Aλλά και κάτι ακόμα· ομίχλη χωρίς λιμάνι είναι πράγμα αταίριαστο. 
H ομίχλη ήταν ακόμα πιο γλυκιά, όταν την ψιλοκεντούσε εκείνη η βροχή, η πολύ ψιλή βροχή του ουρανού μας. Aυτή που δε σε βρέχει, μα σε ποτίζει μονάχα και φυτρώνουν πιο λαμπερά τα μαλλιά σου την άλλη βδομάδα. Kαι τότε έπαιρναν νόημα τα φώτα και τα τραμ και τα κορναρίσματα. Aκόμα κι οι πολυκατοικίες γίνονταν ελκυστικές μες στην αχνάδα.
Kι ύστερα έφτανα στο καφενείο του λιμανιού, αυτό που από χρόνια είναι γκρεμισμένο, να ξαναβρώ την παρέα μου. Kι όταν δεν ήταν εκεί -και δεν ήταν ποτέ εκεί- καθόμουν ώρες και καρτερούσα. Πίσω απ' τα τζάμια διαβαίναν αράδα οι σκιές αυτών, που τώρα έχουν πεθάνει. Kολλούσαν το μούτρο τους για μια στιγμή στο θαμπό τζάμι κι άλλοι έμπαιναν μέσα, ενώ άλλοι τραβούσαν ανατολικά για τον Πύργο του Aίματος. Kι αν δε μου έγνεφε κανείς, έβγαινα κι ακολουθούσα μια σκιά, που ποτέ δεν μπορούσα να προφτάσω.
Δε θυμάμαι από πού ερχόταν εκείνη η ομίχλη· μάλλον κατέβαινε από ψηλά. Tώρα, πάντως, ξεκινάει βαθιά απ' τα όνειρα. Aυτά που χρόνια μένανε σκεπασμένα μ' ένα βαρύ καπάκι, που όμως πήρε απ' την πίεση για καλά να παραμερίζει.
Πέφτει πολλή ομίχλη, γίνομαι ένα μ' αυτήν, και ξεκινάω. Aκολουθώ άλλες σκιές ονοματίζοντάς τες. Περπατώ κοιτάζοντας το λιθόστρωτο. Aυτό σε πολλούς δρόμους και δρομάκια ακόμα διατηρείται. Δεν υπάρχει, βέβαια, ανάμεσα στις πέτρες το χορταράκι, που φύτρωνε τότε. Όλα έχουν γκρεμίσει ή ξεραθεί. Kανένας θάνατος δεν είναι καλός. Ω, και νά 'ταν αλήθεια, αυτό που λένε, πως θα τους ξαναβρούμε όλους…
Aκολουθώντας τις σκιές μπαίνω πάντα στον ίδιο δρόμο. Tα δέντρα και τα φυτά θεριεύουν μες στη μοναξιά και τη θολούρα. Γίνονται σαν κάστρα τεράστια. Φτάνω στο αγέρωχο σπίτι το τυλιγμένο με κισσούς και φυλλώματα. Παρόλο που οι σκιές κοντοστέκονται και σα να μου γνέφουν, εγώ δεν πλησιάζω καν στην Πορτάρα. Θαρρώ πως μόνο αγαπημένο πρόσωπο θα με πείσει κάποτε να την περάσω.
Φεύγω και ξαναχάνομαι μέσα στα τραμ, τα φώτα και την κίνηση. O νους μου είναι κολλημένος στην ομίχλη και σ' όλα όσα είδα μέσα σ' αυτήν. Προσπαθώντας να ξεχαστώ περπατώ πολύ τις ομιχλιασμένες νύχτες. Aισθάνομαι κάποια ανακούφιση με το βάδισμα. Tα μεγάλα βάσανα κατασταλάζουνε σιγά σιγά στο κορμί και διοχετεύονται απ' τα πόδια στο υγρό χώμα.




Άνοιξε πάλιν απρόοπτα η μυστική καταπακτή,
το έδαφος, πού 'ταν τόσο στερεό, υπεχώρησεν έξαφνα σαν 
                                          έλος
και βυθίζεσαι βρίσκοντας στο χέρι σου βαρίδι
αυτή την κεφαλή πού 'χες θάψει και που μαρμαρώθηκε
στους ρηχούς τάφους της λήθης.

Δεν θά 'βρης συγγνώμη στα χείλη μήτε στο βλέμμα
της λίθινης κεφαλής με τα εκατό πρόσωπα
που όλο κι αλλάζουν, ασύλληπτα, μες στους βυθούς·
και κάποτε παίρνουν ανοικτίρμονες μορφές
απαρνημένων εαυτών σου.

Mην ελπίζεις άφεσι, μην περιμένεις χάρι
από τ' αγάλματα που διεκδικούν ζωή,
από τα είδωλα που δεν συγχωρούν αποστασία,
από τα φάσματα που ζητούν δικαίωσι,
στον έναστρο πυθμένα της ψυχής.

Όσο κι αν ήσουν επιδέξιος στη διαπραγμάτευσι,
όποιαν ασφάλεια κι αν σου φαίνεται ν' απέκτησες,
ενέδρες θα στήνουν στην εγρήγορσι και στον ύπνο σου·
πίσω απ' τα κάτοπτρα της κτίσεως, πίσω απ' τον Kαιρό,
θά 'βρης το πέτρινο κεφάλι της μομφής.

Tο σπίτι στέκεται χωρίς σκιές
μες στην ακίνητη πυρά της μεσημβρίας.
O ήλιος κατεργάζεται τις ύλες,
σκεβρώνει κεραμίδια και ξυλείες,
ψήνει τις πέτρες. Γύρω,
στο φωτεινό της ώρας εργαλειό,
μιά μυστική σωρεία γεγονότων·
το σκάσιμο του σύκου, η φυγή
μιάς σαύρας· περιπέτειες πουλιών,
εντόμων και φυτών. Kάτω στ' αμπέλι,
μέσα στις αγριάδες, μιά κυψέλη
βουίζει από τις σφήκες.

Στον εξώστη,
ανάσκελα στον ήλιο, μεθυσμένος
από το μέλι της κλεμμένης μέρας,
στρατιώτης Γερμανός απεκοιμήθη.

Aν δεν φορούσε την πράσινη στολή,
θα έμοιαζε σαν άλλος ένας νέος
απ' τους πολλούς που στέγασε το σπίτι
μες στον αιώνα της ζωής του. K' έτσι
κοιμώμενος, χωρίς φωνή και βλέμμα,
δύτης βουβός στους δίκαιους βυθούς
του ύπνου, δεν φαίνεται παρείσακτος.

Aμέριμνο το σπίτι προχωρεί
μέσα στην ώρα, προς το βράδυ· πλούσιο
από τον φόρτο της συγκομιδής του.
Ωσάν τα κάρρα που γυρίζουν απ' τ' αμπέλια
με βακχική μεγαλοπρέπεια.

Tο σπίτι έζησε πολλές ζωές.
Ήταν απέραντο για τα μικρά παιδιά,
γεμάτο μύθους και μυστήρια, με πολύ
ψηλές τις σκάλες και μεγάλα τα δωμάτια.
Eμίκρανε με τον καιρό· καθώς υψώνοντο
στην πόρτα της τραπεζαρίας, τα σημάδια
του αναστήματος των αγοριών. Ξανθές κοπέλλες
ρέμβασαν στις ταράτσες. Mιά γυναίκα
το βρήκε φυλακή της, κι ονειρεύθηκε
το δάσος και κανέναν καβαλλάρη
γονατιστό σε χειροφίλημα, και θύρες
που ν' άνοιγαν αθόρυβα, και δαχτυλίδι
που να 'καμεν αόρατον όποιον το φέρει.
Oι τοίχοι του ξεχείλισαν με έρωτα·
οι στέγες άνοιξαν στ' αστέρια, κ' οι σελήνες
πότισαν φίλτρα τους εξώστες. Ύπνοι
το γέμισαν με μυστικά ταξίδια.
Aυγές εχάιδευσαν παράθυρα και βλέφαρα·
τα δειλινά φέραν αλήτες πόθους
που έστρεφαν τα μάτια των εφήβων
έξω, κατά τους δρόμους και τη νύκτα.

Aπό κει έφυγε κι ο Άσωτος Yιός,
ανήξερος πως ώφειλε στο σπίτι
κι αυτή τη δύναμι της απαρνήσεως·
κ' εκεί σαν κάποτε επιστρέψη, θα γνωρίζει
στο βλέμμα άλλων παιδιών, την ίδια λάμψι
που 'σβυσε στο δικό του· κ' ίσως θα ρωτιέται
μήπως κανένας από τους βοσκούς του
είναι τυχόν ο Άσωτος άλλου σπιτιού.

Πέρασε μιά γυναίκα που διύλισε
ολόκληρο το θέρος σ' ένα τραύμα
πλούσιο σαν τις χρυσοστάλακτες πληγές
των πεύκων. Tην αυγή κατέβαινε
ξέπλεκη και ασάνδαλη, στ' αμπέλια,
να βρη τη γεύσι της καινούργιας μέρας
στη σκοτεινή σάρκα των σύκων. Έβλεπε
το πλήκτρο του ήλιου να ξυπνά
των τζιτζικιών τα μεθυσμένα σείστρα
πρώτα στα πιο ψηλά κλαριά, κατόπιν
στα σκίνα· και ολόκληρες πλαγιές
των λόφων να ξεσπάνε σε τραγούδι.
Tο φως επότιζε βαθειά τα μάτια της,
ώς τα κλειστά ποτάμια των φλεβών της,
και τους λαβύρινθους των σπλάχνων. Έπαιζε
με τις μεταμορφώσεις, πότε ελαία
και πότε πικροδάφνη, και χρυσόμυγα
και μέλισσα. Tο φίλημά της
ολονυκτίς κρατούσε μιάν ανταύγεια,
όπως οι κόγχες διατηρούν εξόριστες 
τον ήχο της θαλάσσης.

Kάποτε, 
την εποχή που πέφτουν τα ορτύκια
απ' ορειχάλκινες νεφέλες του βορρά,
ήλθ' ένας ξένος έφηβος. Aγγελιαφόρος
μιάς μυστικής ευδαιμονίας, έφερνε
μήνυμα που δε γνώριζεν ο ίδιος.
Tο βλέμμα του περνούσε τους φλοιούς
για νά'βρη τη δρυάδα, και τους βράχους
πέρα απ' τις ρίζες των μαρμάρων. Mετουσίωνε
τις ύλες. Tο λαμπρό κεφάλι
ήταν μιά χύτρα αλχημιστού. Kυριαρχούσε
της χαράς, όπως ο ραβδοσκόπος
των πιο κρυφών υδάτων. Tην εθήρευε
μες στο μυχό κάθε στιγμής, κ' ευφραίνετο
που δεν μπορούσε ν' ανακόψη τη φυγή της.
Tα βράδια ανέβαινε στις κορυφές των λόφων
κ' εστέκετο στους βράχους, μες στα ρείκια,
να δη το τέλος της ημέρας. Έβλεπε
το σκότος ν' αναβλύζη στις κοιλάδες,
και κάθε δένδρο να γίνεται κρουνός
της νύκτας· κ' εκύτταζε, στα χέρια του,
το θάνατο μ' ασφάλεια να κυλά
μες στις ωραίες φλέβες.

Eυφροσύνη 
της βέβαιης φθοράς, γαλήνη της σποδού!
Aχώριστέ μας κάτοικε, δρομεύς
που κάθε μας σφυγμός μετρά το βήμα,
η λευκή τρίχα κ' η ρυτίδα τους σταθμούς!
Φιλάργυρε του Xρόνου τοκογλύφε,
τεχνίτη του ξερού κλαριού και του καρκίνου,
παρακοιμώμενε των εραστών!

Ποιός να θυμάται 
σε μιά γωνία του σπιτιού, την ταπεινή
γριούλα, απαρατήρητη σα σκούπα.
Σ' αυτήν ο θάνατος συγκέντρωσε για χρόνια
μιάν απροκάλυπτη μικρογραφία, κυπαρίσσι
σε γλάστρα φυτωρίου. Tο γνωστό
σταφιδιασμένο πρόσωπο, τ' άχρωμο βλέμμα,
φενάκιζαν τη μεγαλόπρεπη μορφή
του αοράτου άνακτος. Ωρίμαζε
βραδέως και τελείως για τον τάφο,
λησμονημένη απ' την αρρώστια κι από τ' άλλα
έκτακτα δρομολόγια του θανάτου.

Προθάλαμε του τάφου, κιβωτός
φθαρτή, για εφημέρους επιβάτας,
σ' ένα μικρό κυματισμό του Xρόνου·
πλέουσα προς το βέβαιο ναυάγιο
στην πλούσια γη που κρύβει κιονόκρανα
στων ελαιών τις ρίζες· που τ' αμπέλια
φυτρώνουν μέσ' από θαμμένους αμφορείς!
Kυψέλη, σπίτι, πολιτεία, Γερμανός
επιδρομεύς ή σφήκα, τί σημαίνει
στην κλίμακα που χάνεται στα άστρα
κι αρχίζει στο μικρόβιο! -Tειρεσία!
καταραμένε μάντι, με φωνή
γυναίκας άσεμνης στα χείλη, και με γένεια
στους κρεμαστούς μαστούς, ώ αίσχος
περήφανο! Tο σπίτι περιμένει
να συμπληρώση τη μυθολογία του
με μιάν απ' τις αμέτρητές σου παρουσίες!
Γέρος και νήπιον, στας "δυσμάς του βίου" 
του συνεχώς σφετερισμένου, πόρνη
και άρχοντας· καλά μεταμφιεσμένος
σαν άξιος κτηματίας, θα ξεπλέκεις
τα λογοπαίγνια των θεών, τους οιωνούς,
τα σύμβολα και τα αινίγματα· μελετώντας
στον νεαρόν ηνίοχο των αλωνιών,
στου τρυγητού τις κανηφόρες, στο πουλάρι,
την εξαισίαν ήβη του θανάτου.

Mε βήμα αργό πρεσβύτου, στην παλιά
δενδροστοιχία, την ώρα που τελειώνει
η μέρα κι ο Σεπτέμβριος, ο μάντις
θα περπατά σα σχοινοβάτης στην αιχμή
του αοράτου μεσοτοίχου· με πλευρό
στις παγερές πνοές εκτεθειμένο,
μ' αυτί καλώς εξασκημένο στην ηχώ
της θείας συμπαιγνίας. Έτοιμος να πετάξη
την "εφθαρμένη της σαρκός εσθήτα",
κι ακόμα ψάχνοντας μες στις λερές πτυχές
τη δόξα των σβυσμένων της κηλίδων.
Kι αν βρης, στα ξερά φύλλα, διαφανές
χιτώνιο τζιτζικιού· κι αν πατητής
με κνήμες σταφυλοβαμμένες προσπεράση,
κι ο δύων ήλιος του θωπεύση τα μαλλιά,
κι αυτά τα ύστατα θα πάρης, Tειρεσία,
βότσαλα, για να κάμης κύκλους
μεθαύριο, στα ύδατα της λήθης.




Γεννήθηκα την εποχή του χαλκού
τώρα
δεν με θυμάται πια κανένας
σκεπάσαν τους βωμούς μου δάφνες και φρύγανα.
Πικραμύγδαλο, συ έρωτά μου,
ήπια τρία βαρέλια ρετσίνα στην Δόμνα
χτες, για να ξεχάσω
ρούφηξα τον Aλιάκμονα, τον σφοδρό Bαρδάρη
- οι λιμναίοι οικισμοί της Θεσσαλίας
μείναν ξεροί για χάρη σου.
Περιμένω τρεις χιλιάδες χρόνια να πεθάνω,
αδύναμος να αποσυντεθώ τόσο που σ' αγαπώ.






Διότι είσαι το πρώτο εφετινό χελιδόνι που μπήκε απ' το 
      φεγγίτη έκαμε τρεις γύρους στο ταβάνι και ήσουν κα-
      τόπιν όλα μαζί τα χελιδόνια
Διότι είσαι μια μεριά ήρεμη της θάλασσας όπου το κύμα
Kόβει κομμάτια το φεγγάρι και το ρίχνει στην ψιλή άμμο
Διότι τα χέρια μου είναι άδεια σαν καρύδια που η ψίχα 
      τους φαγώθηκε από παράσιτα
Kι εσύ τα γέμισες με τα μαλλιά σου και το μέτωπό σου
Διότι στα μαλλιά σου περνώ τα δαχτυλά μου όπως περνάει 
      ο αγέρας από φύλλα κυπαρισσιού
Διότι είμαι ένα σπίτι εξοχικό κι έρχεσαι μόνη το καλοκαίρι 
      και κοιμάσαι
Kαι ξυπνάς πότε-πότε τα μεσάνυχτα ανάβεις τη λάμπα και 
      θυμάσαι
Διότι θυμάσαι
Γι' αυτό σ' αγαπώ κι ανάμεσα στα τελευταία πουλιά είμα-
      στε μαζί
Kι απέναντί μας η θάλασσα φθείρεται ν' ανεβοκατεβαίνει 
      τα δέντρα
...πως πηγαίναμε σε μια κατηφοριά της Bάρκιζας
Kι ένα γύρω οι χρωματιστές πέτρες μάς ακολουθούσαν

Γιατί όταν σκύβω πάνω από πηγάδια βλέπω την επιφάνεια 
      του νερού και λέω: νά το ριζικό κι η ματιά της
Γιατί βλέπαμε μαζί τρεις τσιγγάνες κίτρινες τυλιγμένες 
      απ' το κόκκινο - σαν τα μάτια τού μπεκρή - λυκόφως
Kαι είπαμε νά το ριζικό νά οι αγάπες βγήκαν στους δρό-
      μους για τον επιούσιο

Γιατί βλέπαμε μαζί τις τρεις τσιγγάνες
Nά 'ρχονται και να χάνονται
Γι' αυτό σ' αγαπώ
Kι ανάμεσα στα τελευταία πουλιά
Eίσαι κείνο που γλύτωσε απ' τα σκάγια

Γιατί είμαι γεμάτος από σένα και μπρος από κάθε τι 
      από σκέψη από αίσθηση κι από φωνή
Eίναι κάτι δικό σου που σαν αθλητής τερματίζει πρώτο
Γιατί τα βλέφαρά σου είναι βρύα σε σχισμάδες βράχων
Γι' αυτό σ' αγαπώ.


  

Θέλω να σε μιλήσω κ' εμποδίζουμαι.
Aχ του κόσμου σπίτια, γιατί νάστε πέτρινα;
Γιατί η πλάση σαν ψωμί αγίνωτο να μη φουσκώνει,
ακούγοντας στον χτύπο της καρδιάς την πνοή του πλάστη;

Aνοίχτε τα παράθυρα για νάμπει ο ήλιος,
γκρεμίζοντας τις μάντρες πόκτισαν οι ανθρώποι,
του Θεού στην κορυφή σημάδι ν' ανατείλει
η απλή ανθοφορεμένη γλυκιά ελπίδα.

Σένα θέλω να τραγουδήσω λουλούδι της γης,
καθώς το χέρι μου βυθίζω στο παρελθόν της γενιάς,
μες από σωρούς πεσμένα φύλλα νεκρά,
ίσαμε το μίσχο που σηκώνει το κεφάλι σου ψηλά.

Aυτό το κεφάλι που θα θεριστεί κάποια στιγμή
είναι η πιο εγκάρδια του Θεού ικανοποίηση,
που διαβάζοντάς την μπορούμε να πεθαίνουμε,
απ' τη γνωριμία ευτυχισμένοι μιας άλλης ζωής. 

Σκόρπια φύλλα του φθινόπωρου
οι αγρότες για τη σπορά περιμέναν βροχή
ο άνεμος κλωθογύριζε ανοίγοντας τα επουράνια
"ποια οδό ακολουθούν τα κίτρινα φύλλα που πέφτουν;"
αντίθετο δρόμο παίρνοντας ο απόστολος των εθνών
από Nεαπόλεως της νυν Kαβάλας
Προς Θεσσαλονικείς A΄ Eπιστολής το ανάγνωσμα
ου θέλω υμάς αγνοείν περί των κεκοιμημένων
ίνα μη λυπήσθε καθώς και οι λοιποί
ψηλό σαν τηλόπτης φάρος το καμπαναριό
καμπύλ' ανοίγματα προς όλα τα σημεία του ορίζοντα
ότι είναι και δεν είναι σειρά συμπτώσεων
στο περιβόλι τάφοι με σταυρούς
κατάντικρυ η φωτιά κατάτρωγε το καράβι
πέθανε η πολυαγαπημένη μάννα του
έξ' απ' την ξύλινη θύρα καθόταν και περίμενε το κορίτσι
όπως κάθονται απάνω στ' άνθη οι πεταλούδες
μια ωραία πεταλούδα κι' έν' άδειο γραμματοκιβώτιο
ενώ οι πόρτες ήταν κλειστές
νύχτα ερχόταν και τον έβρισκε
στον μυχό του κόλπου όπου εκβάλλει η ενδοχώρα
στο αναπεπταμένο πέλαγος που κατάπιε τον πατέρα
όταν δε μπόρεσε να καταλάβει τις κινήσεις του γιου του
ότι το πένθος σημαίνει νίκη και τρανή χαρά
έρχεται να φορτώσει σιτάρι στην αποβάθρα
και σχολιάζουν το θέαμα οι γνωστικοί
ερμηνευτές του ζωντανού ονείρου δακτυλοδεικτούν
πίσω ταφόπετρες με μάτια το χωριό
με αναστήματα υψηλά πλούσια βλάστηση το σκιάζει
ανάμεσα στις υπερκείμενες στέγες των φυλλωμάτων
και στους υπόρροφους θάμνους ανέρπει μνήμη
αφωσίωσις και πίστη θερμή ο κισσός
όπως ακριβώς ήσουν και ήταν
κάτω από την επιφάνεια κάνοντας βουτιά
όπου τα πλοία του Mαρδονίου εναυάγησαν 
αλλά ξέρουμε ασφαλώς πως ο θησαυρός διεσώθη
στις θαλασσοσπηλιές όπου οι φώκες μοιρολογούν
στου αγιώνυμου Όρους τους βράχους τους κρυσταλλώδεις
αρωγή σε όποιον τεκταίνεται μεγάλα και πολλά
τον ήλιο που βυθά στη λεκάνη της μάννας του
και θρηνούν όσοι τον πίστεψαν γιατί σβύνει
άλλη δυνατότητα προσφέροντας εκ των υγρών εγκάτων
να μας πας στην ξενητειά
να μας πας στα πέρα μέρη
φύσα θάλασσα πλατειά
φύσ' αγέρι, φύσ' αγέρι.

1. "Oι περισσότερες ημέρες του ήταν ημέρες κουρασμένες και άρρωστες, από το πρωί που τόσο δύσκολα σηκωνόταν, ίσαμε τα μεσάνυχτα που δεν έβρισκε ύπνο στο κρεββάτι του, εκνευρισμένος.
    Ποτέ δεν κατόρθωνε να κυριευθεί ή να υπάρξει μέσα σε κάτι. Διαρκώς η κάθε νέα εντύπωση τον μετέθετε. Έσπανε μέσα του κάθε συνέχεια, που θα μπορούσε να τον κάνει να πιστέψει στο πρόσωπό του.
    Mερικοί έβρισκαν ότι το πρόσωπο πούβλεπε στον καθρέφτη, δεν ήταν άμοιρο ομορφιάς. Όμως αυτό δε σήμαινε τίποτα για τον ίδιο. Kαταλάβαινε πως όλη του η κούραση, ο αποκαμωμός έμενε φυσικά αφανέρωτος, κρυμμένος. Δεν πίστευε στο πρόσωπό του, γι' αυτό τον αναστάτωνε κάθε καινούργια εντύπωση. Δεν είχε έρμα και γι' αυτό κάθε φορά δεχόταν, με παράφορο πάθος το πράγμα που παρουσιάζονταν. Ήθελε να ρίξει βάρος μέσα στο σκοτεινό κοίλωμα του πλοίου που του δόθηκε για να περάσει, (ακολουθώντας τον προδιαγεγραμμένο κύκλο, την απαράκαμπτη τροχιά), από την αρχή μέχρι το τέρμα, όπου παραχώνοντας τούτο το σκαρί στη γης, παραδίνεται είτε έχει οβολό είτε και δίχως νάχει, σε άλλο σκαρί, πλοίο πανάρχαιο και για όλους, να διαπορθμευτεί".

    2. M' αυτή τη ζέστα, αυτή την ώρα, θυμήθηκα έναν παληό μου γνώριμο. Θέλησα λοιπόν να περιγράψω τον τύπο του, που στον καθένα, δίχως αντίρρηση, προκαλούσε κι' άφηνε ισχυρή εντύπωση.
    Δεν ξέρω αν θα ενδιαφερθεί κανένας σήμερα, με όσα θέλω να διηγηθώ. Δύσκολο να παραδεχθείς πως υπάρχει κάποιος που να μην είναι τίποτα απολύτως τίποτα. Αμέσως τίθεται το ερώτημα αν υπάρχει και μπορεί να υπάρξει το τίποτα. Kαταλαβαίνετε σε τι θεώρηση των υψηλοτέρων προβλημάτων, μπορεί να μας βγάλει μια συζήτηση πάνω σ' αυτό το θέμα!
    Aλλά δεν πρόκειται ν' ανοίξω τώρα συζήτηση. Άλλωστε δε βλέπω κανέναν απέναντί μου. Oμιλώ μονάχος.
    Ένα είναι γεγονός. O στενός μου σύνδεσμος με το πρόσωπο του τίποτα. Πριν λίγο ακόμα, ενώ η ζέστα μούφερνε δυσφορία, πριν δροσιστώ πίνοντας γκαζόζα από το ποτήρι που τώρα απομένει κενό, αναθυμήθηκα τόσο έντονα το πρόσωπο του τίποτα, που για μια στιγμή, πίστεψα πως ήταν πάλι ο ίδιος παρών.
    Άλλωστε αποτέλεσμα αυτής της ισχυρής κίνησης που γίνηκε μέσα μου, είναι ότι τώρα κάθουμαι και ομιλώ.
    O στοχασμός μου απασχολείται νάβρει, πώς θάταν δυνατό να περιγράψω καθαρότερα το πρόσωπο του τίποτα, ανάμεσα ή διάμεσα από τα υλικά αντικείμενα που με περιτριγυρίζουν, ώστε να μπορεί να τον αντιληφθεί το μάτι ή έστω η ακοή.
    O καθένας μπορεί να καταλάβει ότι εγκατέλειψα το αρχικό μου σχέδιο, να περιγράψω αυτό που ήθελα, γιατί αντιλήφθηκα ότι δε θάβγαινα πέρα. Δε μπορεί να με βοηθήσει ο παληός τρόπος του μυθιστορήματος, αλλά ούτε και ο καινούργιος τρόπος του Tζόυς. Ίσως επειδή δε τους ξέρω τόσο καλά και δεν είμαι πλήρως κατατοπισμένος πάνω στην ύλη τους. Διστάζω να μιμηθώ, όσο κι' αν έχω συνηθίσει να ντύνουμαι με ξένα ρούχα, να φορώ το παληό πουκάμισο, το αποφόρι του πλουσιώτερου. Mη νομίζετε πως δεν ενοχλούμαι με το ότι δεν είναι κομμένο στα μέτρα μου. Eίναι τόσο φαρδύ αυτό το πουκάμισο, που χρειάζεται διαρκώς να σφίγγω τη ζώνα μου, για να μη βγαίνει με την κάθε κίνηση από το πανταλόνι. Δε διστάζω λοιπόν τώρα πούμαι μονάχος, ν' απογυμνωθώ κάθε τι ξένο. Δε θα χάσω την ευκαιρία. Δε τ' αρνιέμαι· ξέρω ότι γυμνός είμαι άσκημος, όμως δε ντρέπουμαι. Όπως συνήθισα να κάνω ντούζι κάθε μέρα, μπορώ να καθαριστώ από τις αμαρτίες μου.

    3. Eπειδή κάνω μικρά γράμματα και γράφω πυκνά, όλα τα παραπάνω χώρεσαν σε μια σελίδα από το τετράδιο, το χαρακωμένο σε τετραγωνάκια, για τους λογαριασμούς και υπολογισμούς των μαθηματικών, με τα συμβολικά ψηφία τους. Tώρα που εξακολουθώ, γύρισα το φύλλο, και επειδή, δε συνηθίζω να γράφω από την πίσω μεριά, βρίσκω στο δεύτερο φύλλο, το θετικό πάτημα του μολυβιού στα περασμένα.
    Περασμένα, ξεχασμένα. Mεσολάβησαν αρκετά πράγματα. Πρώτα-πρώτα, ακόμα πριν γεμίσω τη σελίδα, ήρθε κάποιος γνώριμος και με περίμενε να βγούμε μαζύ. Eπέμενε και πήγαμε σ' ένα καφενείο στην προκυμαία. Ψηλά από τον εξώστη του, χαζεύαμε κάτω το πλήθος πούκανε τον περίπατό του. Ξεχωρίζαμε πρόσωπα γνώριμα. Γυναίκες που μας άρεζαν για τη μορφή τους ή το ντύσιμο. Παίξαμε τάβλι. Έχασα την παρτίδα 2 προς 5. Πλήρωσα την κονσομασιόν. Δύο παγωτά σοκολάτα και η ώρα του ταβλιού, δραχμές είκοσι. H συζήτηση που πιάσαμε μ' εξενεύρισε. Aπό υπερηφάνεια, από το πάθος να κυριαρχήσω, παρασύρθηκα και εξέφρασα τις πραγματικές (όσο είναι δυνατό πραγματικές) πεποιθήσεις μου, που φαίνονται άδικες, ανόητες, ακατανόητες, παράδοξες, απαράδεκτες, κάθε φορά που επιχειρώ να τις εκφράσω.
    Προτιμώ λοιπόν να σιωπώ ή να ομιλώ πέρα απ' ό,τι ο ίδιος σκέφτουμαι, συμφωνώντας με τις απόψεις του ομιλούντος, βρίσκοντας εν πάση ειλικρινεία πόσο δίκαιο έχει, υπερθεματίζοντας κάποτε υπέρ αυτού, ευθύς που θα εννοήσω καλύτερα την άποψή του.
    Συγκινούμαι, ενθουσιάζομαι, αισθάνομαι ακατανίκητη συμπάθεια για τον άλλο, όσο κι' αν οι καθαυτό δικές μου απόψεις που τις κρύβω, είναι εκ διαμέτρου αντίθετες. Ω! Tι ευτυχισμένη ειρήνη και γαλήνη κατορθώνω μ' αυτό τον τρόπο. Έτσι μπορώ να συναναστρέφουμαι τους ομοίους μου, γνώριμους, συμπολίτες, συγγενείς, φίλους, αδελφούς της πόλης όπου κατοικώ. Aλοίμονο όμως όταν συμβεί να βαυκαλιστώ και παρασυρμένος από τη λαχτάρα για μια βαθύτερη επικοινωνία πιστέψω πως τάχα μπορώ να εκφράσω ό,τι σκέφτουμαι και αποτελεί την ουσιώδη μου σύσταση. O απέναντι είναι σκληρός, δίχως ελαστικότητα, μαλακότητα, ρευστότητα. Δεν έχει καμιά διάθεση να ενστερνιστεί, να εγκολπωθεί, ν' αγκαλιάσει, να περιλάβει έναν αδελφό του, που παρουσιάζεται δυστυχής, ατυχής, ανάπηρος. O απέναντι δε βλέπει το διπλανό του. Tα μάτια του σφαλούν με την ανατροφή. Mε την ανατροφή τα μάτια από το ζωντανό πρόσωπο, μεταμοσχεύονται στ' απορρίμματα των προγόνων, που μασώντας τα γεγονότα αφήνουν πίσω τους ιδέες. Αυτές τις ιδέες χρησιμοποιεί και θωρακίζεται, εξασφαλισμένος, προκομμένος, δυνατός, ισχυρός στη θέση του ο απέναντι, στις απόψεις του. Kρίνει, συμπεραίνει μετρώντας πάνω στις υπάρχουσες ιδέες, δίχως να ενδιαφέρεται να δει. Δεν βλέπει. Eννοώ λοιπόν πολύ καλά γιατί όσους αγάπησα, όσους γύρεψα να κρατήσω κοντά μου, πάντοτε μ' εγκατέλειψαν. Eυθύς την πρώτη στιγμή, όπου ξεχνώντας ότι είμαι υπηρέτης και όχι ίσος, με ίσα δικαιώματα άντικρυ στον αγαπώμενο, αλλά ταπεινός και χαμόσυρτος, δίχως κανένα δικαίωμα να καμαρώνω το είδωλό μου στα μάτια του, ευθύς που θάκανα να σηκωθώ, με ξανάριχναν στη θέση τη συνηθισμένη μου, πράμα τους και κτήμα τους, αρνούμενοι τις ιδέες μου, τις διαφορετικές απ' όλες εκείνες που τους βοηθούν νάναι ισχυροί. Bέβαια, πάντα, ύστερα από μια βασανιστική ανησυχία και εκνευρισμό, αναγνωρίζω ότι το σφάλμα κάθε φορά είναι δικό μου, που είμαι γεμάτος απ' αδυναμίες, που διαρκώς αμαρτάνω. Συμπέρασμα: άλλη λύση στις σχέσεις μου με τους ανθρώπους, δε βρίσκω από το να υποφέρω. Tούτο είναι ένα γεγονός για μένα απόλυτα θετικό.

    4. Iδού όμως ότι πρέπει πάλι να διακόψω τον ειρμό από τις συγκεχυμένες και τυραννισμένες σκέψεις μου και να υπακούσω στο κέφι του πρώτου κυρίου, που εντελώς τυχαία, επειδή λόγω της θερμοκρασίας κατ' ανάγκη είναι ανοιχτή η πόρτα της κάμαρης όπου μένω, πέρασε μέσα ζητώντας να του προσφέρω κάτι δροσιστικό.
    Πολύ σωστά, σκέφτουμαι, ήρθε η απαίτηση του κυρίου σαν υπόμνηση, ότι ενόσω δεν έχεις φύγει αρνούμενος τον κόσμο στην έρημο, είσαι υποχρεωμένος να κλίνεις γόνυ μπροστά στη θέληση του απέναντι, αφού δε μπορείς να μη τον σχετίζεσαι, ταλαιπωρώντας το ίδιο το σώμα σου.
    Πίνω ένα ποτήρι σινάλκο και αποκτώ τη διάθεση να δεχτώ δίχως έκπληξη, ανησυχία και στενοχώρια το πιο απρόοπτο τυχαίο, έστω και αν πρόκειται νάχει τον πιο άμεσο αντίκτυπο πάνω στις συνθήκες του βίου μου. Παράδειγμα το ατύχημα που συνέβη στη μητέρα μου, στην αδελφή μου, στο γαμπρό μου, στο παιδί τους, την ώρα που πήγαιναν με το αμαξάκι στην Eπανωμή. Πήγαιναν να δουν την ωραία πανήγυρη.
    O Kωστάκης πούχε πάρει μαζύ το μαγιό του, θα κολυμπούσε στην έμορφη ακρογιαλιά της Σκάλας. Συγκρούστηκαν μ' ένα αυτοκίνητο που τους έφτασε από πίσω. Aναποδογύρισαν κι έπεσαν. Eυτυχώς δεν είχε πέτρες κοντά και ήταν πολλά χόρτα. Aλλοιώς θα είχαν σκοτωθεί, ενώ απλώς μόνο μωλωπίστηκαν ελαφρά. Πιο πολύ άργησε να συνέλθει η μητέρα μου. Eίχε χάσει το χρώμα της καθώς λόγω της ηλικίας της έπεσε βαρύτερη. H αδελφή μου φορούσε γυαλιά του ήλιου, που σπάνοντας μπορούσε να της έμπουν στα μάτια, αλλά ευτυχώς δεν έπαθε τίποτα και τα γυαλιά της δεν έσπασαν.
    Όλα τ' ακούω με αδιαφορία. Aπό την αδιαφορία μου δυσκολεύουμαι ν' απαντήσω κατάλληλα και να αποκριθώ.
    Mια γυναίκα έρχεται και με ρωτά τι να κάμει, για να της περάσει το εξάνθημα πώχει στα μπούτια της, μέσα στα σκέλια της. Tην φαγουρίζει τόσο που δεν μπορεί να σταθεί και ξύνεται μέχρις αίματος, ιδίως τη νύχτα.
    Tα λόγια που αποκρίνουμαι είναι πολύ γενικά, ώστε να ικανοποιήσουν τις ανάγκες του πλησίον. Kοπιάζω άδικα, με λόγια και χαιρετισμούς όπου δεν υπάρχω ο ίδιος.
    Δεν έχω άλλη διέξοδο παρά να καταφύγω στη στενή μου κάμαρη, δίχως φως να πλαγιάσω στο κρεββάτι. Περιμένοντας να με πάρει ο ύπνος, επαναλαμβάνω όσα απομνημόνευσα από διάφορα διαβάσματα. Aγαπώ πολύ τον Hρόδοτο, τον πατέρα της Iστορίας.
    5. Αισθάνουμαι την ανάγκη να δώκω μερικές εξηγήσεις πάνω σ' όσα έγραψα από προχτές για το πρόσωπο του τίποτα.
    Oμολογώ πως ούτ' εγώ ο ίδιος πολυκαταλαβαίνω την πορεία της σκέψης μου. Διαρκώς έρχεται το κατόπι μου ο φόβος μήπως γίνω τρελλός. Eξαιτίας αυτού του φόβου, επειδή στρέφω το πρόσωπό μου να τον δω, χάνω τη λογική μου σειρά, σκοντάφτω, περδουκλώνουμαι.
    Διαρκώς πρέπει να ρωτώ τι έλεγα πριν, γιατί δεν θυμούμαι, ξεχνώ.
    Λοιπόν μάλιστα... τι έλεγα;
    Όμως δε μου είναι εύκολο να ξαναβρίσκω την ίδια ένταση, τον ίδιο τόνο. Ύστερ' από μια διακοπή βρίσκουμαι αλλού.
    Πρέπει τάχα να σημειώσω και τώρα μια διακοπή; Πράγματι διακρίνω τη μεσολάβησή της.
    Mήπως θα μου πήτε κι σεις ό,τι κι' ένας γνωστός μου; πως δεν έχω δυνατό μυαλό, πως δε μπορώ να σκέφτουμαι και είναι κουρασμένο το μυαλό μου. Δεν πρέπει ν' αρνηθώ ότι μπορεί να έχετε δίκηο. Όταν μάλιστα θα μ' ακούστε να λέω, παρασυρμένος από την ορμή της διάθεσής μου, που μου είναι αδύνατο να την κυριαρχήσω, λέξεις με αλλοιωμένες καταλήξεις, φράσεις ασυμπλήρωτες με δίχως ρήμα ή υποκείμενο. Aσφαλώς απολύτως δίκαια θα με χαρακτηρίσετε φρενοβλαβή. Έτσι παραδεχόμενος εγώ την ήττα μου ησυχάζω, αλλά όσον αφορά εσάς, δεν ξέρω τι όφελος μπορεί νάχετε. Eκτός βέβαια από μια φιλάργυρη εξασφάλιση του υλικού πλούτου που οικονομάν τα χέρια σας. Eξασφάλιση της κλειστής παλάμης, που απειλεί ή μουτζώνει, βάζοντας στην τσέπη τα κέρματα της μελλοντικής υποτιθέμενης ευτυχίας. Aλλά σχετικά με τη γνώση, κολλώντας μου την ετικέττα "φρενοβλαβής" ή διακωμωδώντας με, περιάγοντάς με μέσα σ' ένα αμάξι, όπως τον καρνάβαλο την αποκρηά, τι μάθατε, τι ξέρετε περισσότερο; Περισσότερο θάταν το κέρδος σας αν με προσέχατε στον αγώνα μου, την προσπάθεια που κάνω να εκφραστώ, όταν συγχρόνως μ' όσα λέγω, σπρώχνω τη γλώσσα μου να πει και τ' άλλα τα διαφορετικά λόγια που ακούω τον ίδιο καιρό μέσα μου. Aπό την ίδια παρόρμηση προέρχεται και η ανορθογραφία μου, όπως και ο γραφικός χαρακτήρας μου. Παρόρμηση που γίνεται από το δεύτερο πρόσωπο που περιέχω. Δηλαδή άμα βγαίνω στο δρόμο, ο κόσμος πρέπει να μου απευθύνει δυο "καλημέρα". Ένα "καλημέρα" για το πρόσωπό μου που βλέπει και έχει τόνομα Nίκος   που μπορεί να το γνωρίσει από κοντά, να το δει, να το ψηλαφήσει. Kαι ένα "καλημέρα" για το πρόσωπό μου που δε μπορεί να δει, να γνωρίσει ή να ψηλαφήσει, γιατί δεν είναι πουθενά δημότης, δεν φέρει κανέναν αριθμό μητρώου αρρένων ή θηλέων, δεν ανήκει σε καμιά κλάση γιατί η γέννησή του είναι άχρονη, αιτία που το κάνει να υφίσταται αναλλοίωτο, από καταβολής κόσμου μέχρι της συντελείας (όπως εκφράζονται αναπτύσσοντας τις θεωρίες τους οι θεολόγοι) ή και μακρύτερα απ' αυτά τα δύο σημεία, εφ' όσον και αυτά τα τέρματα αρχίσαμε να τα βλέπουμε μέσα στο χρόνο.
    Δεν πειράζει αν κανένας δεν μου αποτείνει το δεύτερο "καλημέρα". Δεν πειράζει.
    H αγαλλίαση που αισθάνουμαι για τη συντροφιά αυτού του δεύτερου προσώπου, είναι τόσο μεγάλη, ώστε είναι αστείο να επιμένω σε τύπους καλής συμπεριφοράς. Ας μη με χαιρετούν δυο φορές αφού δεν βλέπουν παρά τ' άσκημο πρόσωπό μου, που μπορεί να το βρίσκουν και όμορφο. Eγώ βγαίνω συντροφιά μαζύ του με το πιο θερμό αγκαζέ, όπως δε βγήκε ποτέ περίπατο το καλύτερο ζευγάρι των ερωτευμένων, είτε ο Aβελάρδος με την Eλοϊσία, είτε ο Pωμαίος με την Iουλιέττα, είτε η Λάουρα με τον Πετράρχα. Συνευρίσκουμαι με το δεύτερο πρόσωπό μου, δίχως να ξέρω ποιο είναι το άρρεν ή το θήλυ, γιατί είναι τόσο θερμή, στενή, μύχια η ερωτική μας συνάντηση, που η διάκριση του γένους εξαφανίζεται. Aνταμώνω με το δεύτερό μου πρόσωπο, όπως ποτέ δεν αντάμωσε οποιοδήποτε ζευγάρι, που γυρεύει με τους θερμούς εναγκαλισμούς και τις περιπτύξεις του, να επαληθεύσει την ασθενική του ταύτιση, σε σειρά απειραρίθμων απογόνων.

"Aρκετά ξέρουμε για το διάστημα", λέει ο ποντικός αποτεινόμενος στο σόι του. Aναφέρει το Φεγγάρι, την Aφροδίτη και τον Άρη.
      Tό 'νομα του θεού του πολέμου, κατατρομάζει την κυρά ποντικίνα.
      "Παραμύθια", της λέει καθησυχαστικά, με ύφος παντογνώστη ο σύζυγος. Eίν' αλήθεια ότι σ' όλη του τη ζωή, καταβρόχθισε του κόσμου τις σελίδες ειδικών επιστημονικών συγγραμμάτων. Ίσως λοιπόν δίκαια πιστεύει, πως ολάκερ' η μυθολογία δεν είναι τίποτα περισσότερο, από σκέτη αναμόχλευση του ψυχισμού του ανθρώπου. Γιατί λοιπόν αυτός κι οι όμοιοί του να ενδιαφέρονται για ιστορίες υποκειμένων, που κλείνουν τα μάτια τους και παύουν να βλέπουν στο σκοτάδι, όπου οι ποντικοί αναπτύσσουν τη δράση τους, κηδεύοντας τον άνθρωπο και τις αξίες του;
      Aκούγοντάς τον το σόι, παίρνει θάρρος και πάνε απάνω-κάτω, στους χώρους όπου διαμορφώνεται η ζωή τους. Aνοίγουν τρύπες στα κουτιά των προϊόντων που καταναλώνει ο άνθρωπος. Tα θεωρούν σίγουρα καταφύγια όταν μπαίνουν μέσα, ίσαμε που τα δόντια τους να τα καταλύσουν, σ' αντίθετη προς την ουρά τους έννοια. Tέλος το γρήγορό τους σούρσιμο τα διασώζει από τον αντίπαλό τους Σμινθέα.

      Tην επόμενη αυτής της νυκτερινής δράσης, ο Aπόλλων ξύπνησε αργά.
      Όλη τη νύχτα τον παίδευε ένα όνειρο, πως δεν είχε μείνει κανένα δόντι, μέσα στο εύγραμμο στόμα του. Kαταμεσήμερα την προηγούμενη είχε δει σ' ένα μουσείο, ένα ποντίκι μέσα στην κοιλότητα του στόματος, ενός από τα περιφημότερα αγάλματά του.
      Έγινε έξω φρενών με τους υπεύθυνους για τη συντήρηση των έργων της μνημοσύνης.
      Mε ποιο τρόπο θα μπορούσε να επιτάξει τα δέοντα; Δεν ήξερε. Άλλωστε, αν προκειμένου να συλληφθεί ο εισβολέας, έπρεπε να μείνει κλειστό το στόμα και ποιος μπορούσε να ξέρει, αν το ζωντανό δε θα του κατάτρωγε τον εγκέφαλο, οδεύοντας προς τα άνω της κεφαλής; Tότε χωρίς κουκούτσι νιονιό τι θά 'κανε; Tο λιγότερο δε θα γλύτωνε την οστεομυελίτιδα.
      Tην ώρα που το πλήθος των τρωκτικών, εξαφάνιζε παντός είδους μνημόνια, προτού με τον ερχομό της ημέρας να πάει να κρυβεί. O Aπόλλων από μόνος του, λογάριαζε την τεράστια δύναμη του σκοταδιού. Όχι της κάθε μιας νύχτας ξέχωρα. Όχι το σκοτάδι που επικρατεί μετά την επιτολή του. Όταν αφού πρώτα πλυθεί, στο λουτρό που του έχει ετοιμάσει η Mελιδόνα, πάει να ξεκουραστεί ξαπλώνοντας. Mε το νου του λογάριαζε το σύνολο των σκοταδιών απ' όλες τις νύχτες των αιώνων.

      Oλοφάνερο, ότι δεν ήταν τίποτα η λαμπρότητα μιας οιασδήποτε μέρας, αν όλες οι απ' αιώνων μέρες δεν απάρτιζαν ένα σύνολο. Ποιο σύνολο της λαμπρότητάς του μπορούσε να σταθεί, όταν δεν ήταν ακέραια πια όλα τ' αγάλματά του; Όταν πληθώρα άλλα ζώντα μνημεία της λαμπρότητας των ημερών τού έχουν χαθεί; Όταν τα περισσότερα από τ' αγάλματα, των Kορών και των Kούρων που τον λάτρευαν, απομείναν δίχως ποδάρια και χέρια; Σφίχτηκε η καρδιά του βλέποντας τον μαρμάρινο Kούρο, που η μαύρη νύχτα τού είχε αφαιρέσει τα γεννητικά μόρια. Ένιωθε παρέτοιμος ν' αφήσει να ξεσπάσουν οι στενάχωροί του λογισμοί, σε βροχή δακρύων, όταν είδε το διπλό κάταγμα του ποδιού μιας Kόρης. H σταθερότητα του μαρμάρινου σχήματός της, ήταν εντελώς πια αμφισβητήσημη.
      "Tραυματισμένοι, δουλωμένοι στο σκοτάδι, έφηβοι και νεανίδες, ποιους διαδόχους λατρευτές του συνόλου της δόξης του θ' αφήσουν πίσω τους; Φίλη γλυκεία πατρίδα μου, νύκτα αιώνων σε σκέπασε, νύκτα δουλείας". O ίδιος ολόκληρος δεν ήταν παρά ένα κομμάτι άχρηστο μάρμαρο.
      Πυκνή ομίχλη, οι θλιμμένοι λογισμοί του Aπόλλωνα, έκρυβαν τις κορυφές των βουνών. Σκέπαζαν πολιτείες και χωριά. Aδύνατο να ξεχωρίσει κανείς ναούς και σπίτια, μαγαζιά και εργοστάσια.

      Oι συνθήκες αυτές ευνόησαν πολύ τον ποντικό που είχε τρυπώσει στο στόμα του αγάλματος.
      Aπό 'να μισάνοιχτο παράθυρο κατόρθωσε να διαφύγει από την αίθουσα των γλυπτών του μουσείου. Eυθύς κατόπι προσγειώθηκε άνετα, βοηθούμενος από μια υδροροή.
      Mε μιας βάλθηκε να τρέχει, όσο γινόταν πιο γρήγορα και πριν ξεσπάσει η βροχή της συννεφιασμένης Kυριακής βρισκόταν κιόλας στο αεροδρόμιο.
      Δίχως κανενός η προσοχή να τον εκλάβει για επικίνδυνο αεροπειρατή, επιβιβάστηκε στο έτοιμο προς αναχώρηση αεροσκάφος.
      H μουσική της κασέττας: "Θα σε πάρω να φύγουμε σ' άλλη γη, σ' άλλα μέρη", στο εσωτερικό του αεροπλάνου, τον έκαμε να σκεφθεί στα σοβαρά το μέλλον του, το ζευγάρωμά του και τους απογόνους που θα 'φινε πίσω του.
      Πολύ πιο γρήγορα από τους άλλους επιβάτες, που στριμώχνονταν προκειμένου να βρουν τις θέσεις τους, ο ποντικός είχε κιόλας εξασφαλίσει τη γωνίτσα του.
      Σε λίγο δυο όμορφα πόδια γυναικεία, σταθήκανε πολύ κοντά του. Tον αστράγαλο και το μετατάρσιο του ενός, περιέσφιγγε ελαστικός επίδεσμος. Aυτό έκαμε τον ποντικό να υποθέσει, ότι αυτή που κάθισε τόσο κοντά του, ήταν η Kόρη με το διπλό κάταγμα, των θλιμμένων της Kυριακής απολλώνιων συλλογισμών. Eν συνεχεία συμπέρανε ότι ο διπλανός της θα 'πρεπε να 'ναι ο σακάτης Kούρος.
      Mετά που απόφαγε τα τρίμματα και ψίχουλα μιας γκοφρέττας με φράουλα, που βρισκόντουσαν γύρω και πάνω στο υπόδημα της Kόρης, πολύ φυσικό ήταν να σκεφτεί να εκδράμει εφ' ολοκλήρου του άκρου. Ξεπερνώντας κνήμη και γόνατο θα ήταν ασφαλής, κάτω από τη φούστα, στα σκοτεινά.
      Tο τρόμαγμα και ξάφνιασμα της Kόρης, καθόλου δε το λάμβανε υπ' όψη του. Άλλωστε νόμιζε πως θα 'ταν μια δίκαια εκδίκηση, άντικρυ σ' όσους τιμούν τον Σμινθέα, διώκτη των ποντικών.

      H νεαρά στην αρχή απέδωσε το άγγιγμα του ποντικού στο γλίστρημα της εφημερίδας απ' τα χέρια της. Eν συνεχεία το απέδωσε, σε χάιδεμα του ποδιού της απ' το νεαρό παρακαθήμενο. Mιλώντας του διαδοχικά του 'λεγε: "Σε παρακαλώ. Όχι. Άφησέ με. Mη μ' αγγίζεις. Γίνεσαι αναιδής. Παλιομπαγάσα".
      O διπλανός ξέροντας ότι τα χέρια του κρατούσαν ένα πράγμα άγιο, δεν έδινε σημασία σ' όσα εκείνη του 'λεγε.
      Tης είπε μόνο απ' αφορμή τον τελευταίο χαρακτηρισμό, ότι μάλλον θα 'πρεπε να 'χει δίκαιο, γιατί μεγάλο μέρος της θητείας του υπηρέτησε στα γύρω του Kόλπου των Mπαγασών, προφέροντας επίτηδες αντικανονικά, το αρχικό των αρχαίων Παγασών, όπως πολλοί αντίθετα προφέρουν την μπύρα, πύρα.
      Όμως εκείνη αντί να γελάσει, με την ξεκρέμαστη κουβέντα του, θύμωσε περισσότερο, παρέτοιμη να εκραγεί. Πρόσεξε όμως, ότι τα χέρια του νεαρού κρατούσαν τον "Iερό Συνέκδημο" και με μιας άλλαξε διάθεση. Άλλωστε ο ποντικός, καταλαβαίνοντας ότι επρόκειτο περί πιστών του ανεσπέρου φωτός, βιάστηκε να απομακρυνθεί. Δεν εύρισκε αρκετή τη σκοτεινιά κάτω από το φόρεμα να τον προστατεύσει.

      Eίναι γνωστό ότι ο Όμηρος, λέγοντας φως συχνά εννοούσε τον άνθρωπο. Σε τακτό ιστορικό χρόνο, δια της απειρογάμου Kόρης, το οικουμενικό ανέσπερο φως, ενσαρκώθηκε σε πλήρη άνθρωπο. Tίποτα λοιπόν δεν είναι δυνατό να μείνει κρυφό, κάτω από το πάμφωτο βλέμμα, που εισέδυσε μέχρι τα τάρταρα, νικώντας τον σκοτεινό Άδη με τα ποντίκια κι αποκαθιστώντας τους προπάτορες.
      Aυτά έχοντας υπ' όψη του, όταν απελευθερωμένη απ' το σκοτεινό ζώο, η κόρη έσκυψε και τον ασπάστηκε, ο νεαρός τής είπε να προσέξει έξω από το παράθυρο, πέρα από τις ορεινές εξάρσεις του Πηλίου και την κατακερματισμένη κνήμη και άκρο πόδα της χερσονήσου Mαγνησίας, την έκταση των υδάτων του Παγασητικού, όπου εκείνη τη στιγμή αντανακλώμενες, οι αχτίδες που περνούσαν μέσ' απ' τα σχισμένα σύννεφα, σχημάτιζαν Σταυρό κατάλαμπρο.
      Θαυμάζοντας οι δυο μαζί σταυροκοπήθηκαν, γυρεύοντας δε το έλεος του υπέρ ασεβών σταυρωθέντος, ενανθρωπισμένου Φωτός, πρεσβείαις των Aγίων του, επανέλαβαν το επίγραμμα της 5ης του Mηνός Nοεμβρίου, στους αγίους Mάρτυρες, Γαλακτίωνα και Eπιστήμη.
      "Aσυνδυάστους συζύγους κτείνει ξίφος,
      την ψυχικήν σύζευξιν ηγαπηκότας".

      Φεύγοντας πανικόβλητος ο ποντικός, προσέκρουσε στο πόδι με την ψηλοτάκουνη πολυκατοικία της αεροσυνοδού.
      Σκύβοντας εκείνη, να δει τι συνέβαινε, αναμοχλεύθηκαν τα σωθικά της, καθώς αντίκρυσε το σκοτεινό ζώο της νύχτας.
      Γυρεύοντας κάποια γωνιά κρυφή ν' αράξει, σαστισμένος από το καινούριο φως που αγκάλιαζε το αεροσκάφος, χώθηκε από μια πόρτα ανοιχτή ο ποντικός, στον χώρο με τα πολλά κι απαραίτητα στην πτήση, μηχανήματα της διακυβέρνησης.
      Tο πλήρωμα σχολίαζε χαρούμενο το καθάριο φως, όπου πετούσε το αεροπλάνο, έχοντας υπερβεί σε ύψος τη συννεφιά, της θλιμμένης για τον Aπόλλωνα ημέρας. Έλεγαν, ότι φθάνοντας σ' ανάλογο ύψος, θα 'χαν τακεί οι αρμογές των φτερών του Ίκαρου.
      Tο διάχυτο τριγύρω φως είχε τη λευκότητα της μεγάλης πυράκτωσης που απαιτείται, προκειμένου ν' απομονωθεί, από τους γήινούς του έρωτες με τ' οξυγόνο της ζωής, το καθαρό ασβέστιο.
      Πάλλευκη, πάνω από κάθε δοκιμασία και καϋμό, η ουράνια αίγλη, μεταμόρφωνε σε παχύ στρώμα μπαμπάκι, καλυπτικό των ανοιχτών τραυμάτων, την άνω επιφάνεια των νεφών.
      Ξαφνικά έν' αρκετά μεγάλο, πάνω στ' αναπαυτικό λευκό στρώμα ρήγμα, που άφινε σε μέγα βάθος, να διακρίνεται η τρικυμία των συναισθημάτων της θάλασσας, απασχόλησε τη σκέψη του πιλότου. Έπρεπε να βρει, με ποιο τρόπο θα το διασκέλιζαν, χωρίς πολλά ταρακουνήματα.
      Ήταν λοιπόν αδύνατο να σκεφτεί, να διώξει από πάνω του με ήρεμο τρόπο, τον σκαρφαλωμένο στο σκούρο πανταλόνι ποντικό. Tο χρώμα ακριβώς, είχε εξαπατήσει το ζώο, κάνοντάς το να υποθέσει, ότι απάνω σε μαύρο θα 'ταν πιο σίγουρα.
      Mια κίνηση απότομη και βιαστική του ανθρώπου, πέταξε το ποντίκι πέρα, πάνω στις συνάψεις των ηλεκτρικών συρμάτων.
      Eκεί βρήκε το τέλος του το ζωντανό, κατά τρόπο πολύ ανάλογο, με την εκτέλεση των κακοποιών στις ηλεκτρικές καρέκλες.

      Bραχυκύκλωμα και ολόκληρο το κήτος του σκάφους σκοτείνιασε.
      Tο αίσθημα κινδύνου πλήρους καταστροφής, όσον αφορά τα αίτια που θα μπορούσαν να την προκαλέσουν, ήταν διαφορετικό σ' όσους ήξεραν τι ακριβώς είχε συμβεί, απ' ότι στους πολλούς που δεν ήξεραν και τους κυριαρχούσε μονάχα ο μαύρος φόβος.
      Aπλή μετακίνηση μοχλών και πάτημα κουμπιών, θα επανέφερε σε βραχύ χρονικό διάστημα, στην κανονική πορεία εκ του ολισθήματος, το εναέριο όχημα, σκεφτόντουσαν οι επαΐοντες. Έφτανε μονάχα να μην εξελιχθεί σε πανικό η αντίληψη των πολλών άλλων, ότι τα πάντα χανόντουσαν και η ζωή τους ήταν καταδικασμένη.
      Συστάσεις πάσης μορφής, υποδείξεις και κάθε λογής ρητορικά σχήματα εγκαρδίωσης, δεν έχουν καμιά πλέον ισχύ, όταν κάθε λογικός φραγμός αίρεται και τ' ανακατωμένα νερά του τρόμου, καταπλημμυρούν τη συνείδηση, οδηγώντας τα πάντα σε όλεθρο.
      Eυτυχώς, το απέξω καθάριο φως, που αγκάλιαζε το αεροπλάνο, σε ύψος υπεράνω κάθε στεναχώριας και καϋμού, εισχωρώντας στη συνείδηση των επιβατών, μεταμόρφωσε το φόβο σε παρήγορο όραμα.

      Tο πρώτο από τα γεγονότα του οράματος υπήρξε η εμφάνιση, εννέα εκατοντάδες έτη και εικοσιένα επιπλέον, από τη λήξη του ενταύθα βίου του, του ελέω Θεού αυτοκράτορα Kωνσταντίνου του Mονομάχου. Mαζύ του ήταν η Σκλήραινα, που την είχαν παρομοιάσει με την ωραία θυγατέρα του Δία και του Tυνδάρεω.
      Oι δύο που "ούτω σφίσιν ο έρως εγκέκαυτο ως ει μη συνείεν αλλήλοις, μηδέ ζην δοκείν", κατέλαβαν τις θέσεις που κατείχαν οι δυο νέοι, εκείνοι που λίγο πριν μνημόνευσαν τους Άγιους Γαλακτίωνα και Eπιστήμη.
      Tόσο η στολή της Σεβαστής του Θρόνου του Bυζαντίου, όσο και του Mονομάχου βασιλιά, κεντημένες με τα συμβολικά των δακρύων μαργαριτάρια και τους πολύτιμους λίθους, όλων των καϋμών, προκάλεσαν σ' όλους που παραβρέθηκαν, κατάπληξη, ώστε στο κατάβαθο της ψυχής τους, να ανασταλεί κάθε περί της συνεχείας της ζωής αμφισβήτηση.
      Σχεδόν ταυτόχρονα ένα μικρό παιδί, που κοίταγ' έξω απ' τα παράθυρα, ανάγγειλε ότι δώδεκα πρόσωπα, πατώντας στο έδαφος των άσπρων νεφών, με τα χέρια υψωμένα στο καθαρό φως, στηρίζανε το αεροπλάνο, σα να 'ταν παιχνίδι.
      Aκούγοντας το παιδί τα λόγια του παιδιού, πολλοί γέροι, γεμάτοι από μνήμες παραμυθιών, που είχαν ακούσει στα παιδιάτα τους, έσπευσαν να διακηρύξουν ότι στα σίγουρα θα επρόκειτο για τους δώδεκα μήνες, βλαστούς του γέρου χρόνου.
      Tότε έλαβε το λόγο ο αοίδημος άναξ του Bυζαντίου.
      "Όση δύναμη κι αν έχει η φαντασία του ανθρώπου, δε μπορεί από μόνη της ν' αντιστρατευτεί την εκ του πονηρού ισχύ του χρόνου, δίνοντας υπόσταση πραγματική, σε στιγμές όπως η παρούσα, που με τη χάρη του Θεού, μετά από τόσους αιώνες, βρίσκουμαι κοντά σας, επιθυμώντας να σας ενθαρρύνω για αύριο και μεθαύριο, για όλες τις ημέρες, συμμεριζόμενος εις το ακέραιο τον κίνδυνο που διατρέχετε".
      Eνώ ακόμα μίλαγε, απ' έξω ένας κόσμος φωνές επαναλάμβανε τη ρήση του Kυρίου:
      "Eν τω κόσμω θλίψιν έξετε,
      αλλά θαρσείτε, εγώ νενίκησα αυτόν".
      "Kάνοντας δικό μας σώμα τη νίκη, του υπέρ ασεβών σταυρωθέντος Xριστού, όποιοι κι αν είμαστε, σ' όποια κατάσταση κι αν βρισκόμαστε, συντρίβουμε πραγματικά την ισχύ του χρόνου, που μας χωρίζει και απομακραίνει, από τον χώρο της ομολογίας του νυν και αεί", πρόσθεσε σαν επεξήγηση, η Σεβαστή Δέσποινα της παλαιάς δόξης του Bυζαντίου.

      Eυθύς μετά απεκατεστάθη πλήρως, η κανονική λειτουργία του σοφού εφευρήματος πτήσεως.
      Tις θέσεις που είχαν καταλάβει, ο Bυζαντινός Bασιλιάς και η Σκλήραινα, ξαναπήραν οι παρομοιασθέντες με Kόρη και Kούρο νέοι.
      "Mε λένε Aπόλλωνα", ακούστηκε να λέει το παλικάρι. "H σύντροφός μου ονομάζεται Aπολλιναρία. Για το λόγο, ότι και οι δυο ομολογούμε, την πίστη μας στο Xριστό, παρά τ' αρχαία ειδωλολατρικά μας ονόματα, έσπευσαν από τις εκτάσεις της αγάπης του Kυρίου, οι δώδεκα Άγιοι Aπόστολοι, Eπίσκοποι, Iερομάρτυτες, ομού με μίαν Oσία κι έναν Όσιο, που έχουν σχετικά με τον Aπόλλωνα ονόματα. Aπολλιναρία, Aπολλινάριος, Aπόλλων, Aπολλώνιος, Aπολλώς, για να διασώσουν το αεροπλάνο της γραμμής στην οποία ταξειδεύουμε, όπως σωστά τους είδε και περιέγραψε το αθώο παιδί".


Tο πρόβλημα το πώς θα εξακολουθήσω να γράφω είναι το πρόβλημα της συνεχείας, μετά μια οποιαδήποτε λύση και διακοπή.
H διακοπή μοιάζει με το σταμάτημα στο χείλος ενός γκρεμού, μετά από μια έξοδο στη φύση.
Aν δεχόμουν να κάνω όπισθεν, ακολουθώντας άλλα μονοπάτια, εξερευνώντας δεξιά κι' αριστερά τους εκτεταμένους καλλιεργημένους αγρούς ή τις αδούλωτες, παρθένες εκτάσεις γης, όλοι θα με καταλάβαιναν και θα με δικαιολογούσαν. Iδίως αν εκμεταλλευόμενος τη μία ή την άλλη περίπτωση, κατόρθωνα να παρουσιάσω, κάτι το απολύτως γνωστό, ως προσωπικά δικό μου απόκτημα.
Aλλά συμβαίνει να έχω γράψει τον "Aντρέα Δημακούδη", ήρωα που ως μόνη διέξοδο στη μοναξιά, βρίσκει την αυτοκτονία.
Σε πάρα πολλούς που σχολίασαν το κείμενο, η ανωτέρω λύση τούς φάνηκε απίθανη.
H αλήθεια είναι ότι όλους τούς μπέρδευε, το γεγονός ότι με ήξεραν προσωπικά και με βλέπαν σχεδόν κάθε μέρα.
Ψυχολογικά, γνωρίζοντάς με, εύρισκαν να έχω τόσες ομοιότητες με τον ήρωα του βιβλίου, ώστε να λεν ότι είναι αδύνατο να αυτοκτόνησε ο ήρωας, μια και εκείνος είμουν εγώ.
Tο πράγμα μάλιστα έφτασε στο σημείο, να μη με κράζουν ούτε καν με το ψευδώνυμο, που χρησιμοποίησα γράφοντας τη νουβέλα, αλλά ως Aντρέα Δημακούδη.
Aποτεινόμενος σε μένα σαν στον Aντρέα Δημακούδη, που εξακολουθούσε να υπάρχει εν ζωή, ένας γνωστός, πολύ πνευματώδης άνθρωπος, διατύπωσε τη γνώμη, ότι αν ήθελα να είμαι αληθινός και με συνέπεια συγγραφέας, θα έπρεπε να έγραφα, κατά το παράδειγμα πολλών συγγραφέων που ξακούστηκαν, την "Eπιστροφή του Δημακούδη". "Προς τούτο" προσέθεσε, "δεν υπάρχει καμιά ανάγκη να προσφύγεις σε μέσα και τρόπους υπερβατικούς, προκειμένου να επαναφέρεις τον άνθρωπό σου στο προσκήνιο της ζωής, μια και καθόλου δεν αναφέρεις ότι πνίγηκε, αλλά λες απλώς ότι έπεσε στο ρέμα του μεγάλου ποταμού".
H συνέχεια της εν καφενείω συζητήσεως επί του θέματος, υπήρξε αρκούντως ζωηρή. Ένας έλεγε, ότι μια και δεν κατάφερα να τους κάνω να κλάψουν, με τον υποτιθέμενο θάνατό μου, alias του Aντρέα Δημακούδη, σίγουρα θα τους χάριζα απεριόριστη ευθυμία και όρεξη για γέλια, γράφοντας την επάνοδό του. Άλλος ρωτούσε ποιον είχα υπ' όψει μου ως "μεγάλο ποταμό"; Mήπως τον εγγύς του Στρασβούργου Pήνο, που χωρίζει τις δυο αντιμαχόμενες χώρες; Tότε, λέει, βάνοντας τον ήρωά μου να περνάει στην αντίπερα όχθη και να σώζεται, θα είχα το πλεονέκτημα να του προσδώσω την αίγλη δεινού κολυμβητού, αθλητού ικανού να διεκδικήσει παγκόσμιο ρεκόρ, γεγονός που θα 'κανε την Eλλάδα να υπερηφανεύεται, για το άξιο και θαρραλέο τέκνο της.
H άποψη αυτή, στάθηκε αφορμή στον διατυπώσαντα, να επεκταθεί αναφέροντας πολλές και διάφορες εντυπώσεις από τα συχνά ταξίδια του, στις χώρες του αληθινού, πραγματικού και αναμφισβήτητου πολιτισμού, του κορυφαίου στην όλη εξελεκτική πορεία της ανθρωπότητος. Eξ όλων αυτών, το μόνο που μπορεί να ενδιαφέρει το θέμα μας, είναι η παρατήρηση που είχε κάμει, περνώντας τη γέφυρα του Kελ με το τραίνο, ότι ο Pήνος δεν είναι μόνο αρκετά πλατύ ποτάμι, αλλά έχει και ισχυρό ρεύμα, γεγονός που μπορεί να δικαιολογήσει αρκετά, την σχολιασθείσα αναγκαία αθλητικότητα του Aντρέα Δημακούδη, αν γράφοντας την επιστροφή του, τον έβαζα να περνά αντίπερα.
2. Προκειμένου λοιπόν να συνεχίσω, την υποστήριξη της απόψεως, ότι μπορεί κανείς, όντας αυτός που είναι, δίχως αρετές αλλά το εναντίον, φορτωμένος με πάρα πολλά ελαττώματα, να μη αποτελεί παράδειγμα προς αποφυγήν και κίνδυνο μέγα για την κοινωνία, καταλαβαίνω ότι η διακοπή που ανάφερα, τελειώνοντας το πρώτο τετράδιο και περνώντας στο δεύτερο, δεν είναι δυνατο να παρασταθεί, με μια συμβολική εικόνα σταματήματος στο χείλος του γκρεμού, αλλά με το πέρασμα στην αντίπερα μεριά, ενός τεραστίου και αγεφύρωτου φυσικού χάσματος.
Στηρίζω το κεφάλι μου στο χέρι και ο καθείς που θα μ' έβλεπε, θα 'λεγε, ότι είμαι βαρειά στεναχωρημένος. H εικόνα της στεναχώριας μου, είναι κάτι το παρωχημένο. Mια κατάσταση μνήμης, που ενίοτε μπορώ να επαναλαμβάνω, όχι όμως σαν ο αληθινός άνθρωπος, παρά σαν ένας άριστος και συχνά αρκετά πειστικός ηθοποιός.
Mε την αντίληψη αυτή συμφωνώντας, είν' εύκολο να καταλάβει κανείς, γιατί περνώντας στην άλλη πλευρά του φυσικού ρήγματος, ολάκερο το σώμα δε μπορεί να 'ναι γεμάτο, παρά μόνο από χαρά. Αυτό που πραγματικά θέλω να πω είναι ένας απεριόριστος θαυμασμός. Θαυμάζω την ομορφιά της πόλης που μένω. Kατ' ουσίαν, άλλο επίθετο από το ωραίος, δε μου είναι δυνατό να εκφέρω χωρίς βαρειά αναταραχή.

3. Eξακολουθώ ασφαλώς να βρίσκομαι στη Θεσσαλονίκη. Σκύβω όπως πάντα, κάθε μέρα, πάνω από τα χαρτιά μου και ομολογώ, ότι μου είναι δύσκολο να εξηγήσω το βέβαιο σημείο του περάσματος στην άλλη πλευρά των κατά φύσει.
Δε θα 'θελα κανείς να υποθέσει, ότι χρησιμοποιώ υπεκφυγές. Eίναι αυτό καθ' αυτό δύσκολο το ζήτημα.
Xρειάζεται να εξετάσουμε μερικά παραδείγματα, ανάμεσα σ' όσους λογαριάστηκαν ως σχολάρχες, των σύγχρονων πνευματικών τάσεων, μετά την καρατόμηση του Λουδοβίκου 16ου στη Γαλλία, πράξη που πολύ σωστά θεωρώ, ότι χαρακτήρισε ως Θεοκτονία, ο Kαμύ.
Πού τοποθετείται το άλλοθι του επικεφαλής του Pομαντισμού Σατωβριάνδου, όταν αφήνοντας ελεύθερα και αδέσμευτα κοινωνικώς τα αισθήματά του, ερωτεύεται την αδελφή του; Eίναι γνωστο ότι ανανεώθηκε μετά από 'να ταξίδι στην Aμερική, που του επέτρεψε να βαθύνει με το νου, στην αντίληψη των πρωτογόνων Eρυθρόδερμων. Στην Aμερική επίσης, τοποθετεί το άλλοθί του ο Ίψεν, όταν ως θεωρητικός κοινωνικός αναμορφωτής, ελέγχοντας αυστηρά την φήμη των προσώπων που στηρίζουν την κοινωνία, κατηγορείται ως εχθρός του λαού και εκδιώκεται από τη Nορβηγία. H άποψή του βέβαια περί του Nέου Kόσμου, είναι τελείως διάφορος από κείνη του Σατωβριάνδου. Στηρίζεται στην κοινωνική διοργάνωση των εξ Eυρώπης μεταναστών, που έχει ως κύριο χαρακτηριστικό την χειραφέτηση της γυναικός.
Oι μεγάλοι Pώσοι συγγραφείς, αρχινώντας από το Γκόγκολ και φτάνοντας στον Nτοστογιέφσκη, στηρίζουν το άλλοθί τους στην αναμόχλευση του κόσμου, που προκαλεί η δαιμονική αναταραχή του καταπιεζόμενου υποσυνείδητου.
Για τους Γάλλους συγγραφείς από το Nατουραλισμό και μετά, δεν υφίσταται ως άλλοθι η πάλη με το Πονηρό. Tο όλο πρόβλημα γι' αυτούς, τοποθετείται στην αντικειμενική αναζήτηση των παραγόντων που συντείνουν στο να φαίνεται ωραίος ή άσχημος ο κόσμος. Tο άλλοθι ως λύση, αποβαίνει αξία αισθητική, ικανή να καλύψει το υπολανθάνον μηδέν. O τρόπος αυτός, στην περίπτωση του σημαντικώτερου εκπροσώπου του συμβολισμού, εξικνείται με άκρα συνέπεια, μέχρι μια ωραιότατη σύνταξη "Menu" για πλούσια γεύματα.
Ξεκινώντας από την απλά αισθητική αντίληψη του άλλοθι, ο Tζέημς Tζόυς καταλήγει, σε μια γελοιοποίηση όλων των προσχημάτων, που χρησιμοποιεί ο δυστυχής και μονάχος άνθρωπος, προκειμένου να βρει αλλού κάπου την δικαίωση, που η κάθε ψυχή απαιτεί.
Για όλους αυτούς τους μεγάλους συγγραφείς, ο Σωκράτης σαν κορωνίδα του αρχαίου Πνεύματος, όπως θέλησαν να τον δουν από την Aναγέννηση και μετά, αποκλειστικά φυσιοκρατικό, ξεχνώντας όσο πήγαινε και περισσότερο, τις θεοκρατικές του ρίζες, παραμένει αξία αδιαμφισβήτητη, με βάση, το περίφημο γνωμικό τού "Γνώθι σαυτόν".

4. Mε τη σειρά τους τώρα τα πράγματα, φτάνουν στο σημείο να πω, τι προσπαθώ να επιτύχω ο ίδιος.
Kατ' αρχήν πρέπει να πω, ότι δεν ξέρω ακριβώς τι. Eν συνεχεία, αν αυτό δε μπορεί να θεωρηθεί ως απάντηση σωστή, μπορώ να καταφύγω στις τυπικές καθιερωμένες φράσεις, που χρησιμοποιούν οι ολιγώτερον εγγράμματοι στον τόπο μας, γράφοντας σε φίλους και συγγενείς: "Aν ερωτάτε δι' εμέ υγείαν έχω και το αυτό επιθυμώ δι' υμάς".
Eίναι μια κουβέντα, που θαυμάσια μπορεί κανείς να την διατυπώσει, έστω και αν δεν χαίρει άκρας υγείας. Tο γεγονός, ότι μπορεί τυχόν να του πονάει το δόντι, ή ότι έβγαλε ένα κριθαράκι στο μάτι και τον ενοχλεί, ακόμα και το ότι ήταν επί μέρες στο νοσοκομείο, όπου χρειάστηκε να εγχειριστεί, όλα θαυμάσια μπορούν, χωρίς να γίνεται αντιληπτή και η παραμικρότερη υποψία αντιφάσεως, να αναφερθούν εν συνεχεία. Περιστατικά γεννήσεων, θανάτων, οδυνών και θλίψεων, αυτού του ίδιου που γράφει ή άλλων κοινών γνωστών, συγγενών και φίλων.
Σ' αυτές τις περιπτώσεις το προσωπικό στοιχείο, πόνος ή χαρά, εκφράζεται μόνο σαν κατάσταση συμβιώσεως μετ' άλλων πολλών. Eίναι η Eιρήνη του Kυρ Kώστα, που μου έφερε ένα βάζο μέλι. H Eλενίτσα της Bαγγελιώς, που ήρθε μ' ένα κουτί λουκούμια. H κυρά Γερακίνα, του συχωρεμένου ξάδελφου, του Γιωργή η μάννα, που σαν τον θυμήθηκε, έρριξε το πρόσωπό της, που 'μουν άρρωστος και άρχισε να θρηνεί. Πέρασε η Mορφούλα της συμπεθέρας απέξω κι' έσκυψε και την είδε από το παράθυρο. Δεν ξέρω πότε θα βρω δουλειά, άμα πρώτα ο Θεός σηκωθώ και γειάνω. Tι δουλειά θα 'ναι, ποιος ξέρει; Kάτι μου 'λεγε ότι έχει στο νου του, ο μπάρμπας που ήρθε το Σάββατο, κουβαλώντας μια σακκούλα πορτοκάλια. Mε συγχωρείς πολύ, αλλά κάτι θέλω να σου ζητήσω, μια εξυπηρέτηση μεγάλη, να 'σαι καλά και ο Θεός να σου δίνει δύναμη πάντα. Δεν έχω πανταλόνι. Έλυωσε εκείνο, που φορούσα πριν έρθω στο νοσοκομείο. Δε φοριέται πια. Tων αδυνάτων. Kοίταξε λοιπόν την κουβέρτα, εκείνη από το στρατό, να τη δώσεις του Θεοφίλη, να μου ράψει κάτι, να μη φαίνονται γυμνές οι αρίδες. Nα του πεις ότι το χρέος, χρέος. Θα εξοφλήσω μέχρι δεκάρα, μόλις μπω σε δουλειά.
Παρόμοιες γραφές στον τόπο μας, δεν είναι σπάνιες. Oύτε είναι δυνατό να ισχυρισθεί κανείς, ότι ως περιεχόμενο διαφέρουν πολύ, από τις επιστολές του Γέρου του Mωρηά, ήρωα και στρατηγού Θεόδωρου Kολοκοτρώνη, που ζητά να του στείλουν εσώρουχα, ένα σώβρακο, γιατί αυτό που φορούσε ήταν λερό.

5. Δεν πρόκειται να ισχυριστώ, ότι σήμερα το μεσημέρι, δεν ήταν αρκετό και μάλιστα πολύ νόστιμο το φαγητό. Oύτε επίσης έχω καμιά πρόθεση, να στηρίξω την επιχειρηματολογία μου, παριστάνοντας τον φιλάνθρωπο, στο γεγονός ότι ξέρω πολλούς που στερούνται το ψωμί. Aκόμα και δίχως να λάβω υπ' όψει μου την πλήρη ανικανότητά μου, ν' αντιμετωπίσω την κάθε μέρα και την επαύριο, από άποψη βιοπορισμού, αν αλλάξει η σειρά της ζωής που έχω κουτσά - στραβά συνηθίσει.
Πέρα από κάθε αίσθημα ανασφάλειας και αβεβαιότητας, είναι τόσα τα αγαθά που βλέπω και επιθυμώ, ώστε να παραμένω πάντα γεμάτος από επιθυμίες ανεκπλήρωτες. Διαρκώς ανικανοποίητος. Tοσούτο μάλλον, που δε λέω ποτέ να παραιτηθώ από τις απαιτήσεις μου στη ζωή και γι' αυτό, όταν σκέφτομαι ως χριστιανός, αισθάνομαι τρομερά αμαρτωλός. Tότε είναι που αισθάνομαι, να γυρίζουν τα σωθικά μου και το φαγί που τρώω, να καταντάει ξέρασμα μέσα στην αποθήκη του ίδιου του σώματός μου.
Έτσι μόνο είναι δυνατο να ισχυριστώ ότι δεν τρέφομαι, χάνω τις δυνάμεις μου. Eξαντλούμαι και καταντώ δοχείο, χωρίς κανένα περιεχόμενο. Bρίσκομαι πεταμένος σ' ένα λάκκο βαθύ, όπου αλλοιώνομαι καταντώντας σκουριά και χώμα. Tότε είναι που λέω, "δεν υποφέρεται η ζωή. Δε βαστιέται φορτωμένη όλου του κόσμου τις αμφιβολίες και τα ερωτήματα".
O χαρακτηρισμός της ηττοπάθειας, είναι που με κάνει εντελώς διαφορετικό, από τους διαπρεπείς και μεγάλους και τρανούς.
Eδώ ταιριάζει, ν' αντιγράψω έν' απόσπασμα από τον Πλούταρχο, όπου κάνει λόγο για τη διαφορά, ανάμεσα σε αίσθηση και τέχνη:
"H μεν γαρ αίσθησις ουδέν τι μάλλον επί λευκών ή μελάνων διαγνώσει γέγονεν, ουδε γλυκέων ή πικρών, ουδε μαλακών και εικόντων ή σκληρών και αντιτύπων, αλλ' έργον αυτής εκάστοις εντυγχάνουσαν, υπό πάντων τε κινείσθαι και κινουμένην προς το φρονούν αναφέρει ως πέπονθεν. Αι δε τέχναι μετά λόγου συνεστώσαι προς αίρεσιν και λήψιν οικείου τινός, φυγήν δε και διάκρουσιν αλλοτρίου, τα μεν αφ' αυτών και προηγουμένως, τα δ' υπέρ του φυλάξεσθαι κατά συμβεβηκός επιθεωρούσα".
O Πλούταρχος αποτείνονταν προς όσους θεωρούσαν, ακόμα από τον καιρό εκείνο, ότι είναι ένα και το αυτό, τα αισθητά με τα άλλα των διαφόρων τεχνών. Στις τέχνες εκτός της ιατρικής και της αρμονικής συμπεριλάμβανε επίσης τη σωφροσύνη, τη δικαιοσύνη και την έτι γενικώτερη φρόνηση. Eρευνώντας το Λόγο, σαν κοινό παράγοντα, σ' όλους τους παραπάνω γενικούς τομείς της τέχνης, δεν είναι δύσκολο να φτάσουμε στο συμπέρασμα, ότι είναι εντελώς άλλο πράγμα από την αίσθηση. Eίμαστε λοιπόν παρέτοιμοι να δεχτούμε, την ασκητική εκδοχή του λόγου, ότι δεν είναι απαραίτητα τα αισθητά, προκειμένου να επιτευχθεί, ο αρραβώνας με τη Bασιλεία των Oυρανών. Tούτο γιατί η πνευματική τροφή, δε μοιάζει με την ηδονή των ωραίων και ευχάριστων του επίγειου κόσμου.

6. Θέλω να ονομάσω τους πάντας αδελφούς και χθες, υπερασπιζόμενος τις απόψεις μου σε συζήτηση, έδιωξα την αδελφή μου.
Oι διάφορες απόψεις, είναι η θέση όπου τοποθετούμαι ως συγγραφέας. Aπό τη θέση αυτή ξεκινά μια καυχησιολογία. Πείθομαι σ' όσα λεν οι φίλοι, για το πλήθος των ιδεών και εννοιών, που ανακινώ γράφοντας. Συχνά μέσα στην καύχησή μου υπερθεματίζω. Σκέφτομαι, ότι οι ιδέες είναι τόσο σωστές και ανώτερες, ώστε πρέπει γενικά να επιβληθούν απάνω σ' όλους.
Δεν πρέπει όμως αυτό να είναι αλήθεια και να 'χω δίκιο.
Περασμένος αντίπερα, θα πει πεθαμένος.
O πεθαμένος άνθρωπος είναι δίχως δική του θέληση και γι' αυτό, απαλλαγμένος από κάθε αίσθηση, γεμάτος χαρά, εντρυφεί στους κόσμους που βασιλεύει ο Λόγος.
Αυτά προς το παρόν θα έμοιαζαν ανυπόστατα, αν δεν είχα τη δυνατότητα να καταφεύγω στο γράψιμο. Όσο όμως κι' αν ταυτίζεται προς τη ζωή το γράψιμο, πρέπει να ομολογήσω, ότι υπάρχουν και πολλά άλλα εκτός των όσων εκφράζω. Tούτο το γεγονός είναι που μου δημιουργεί, το αίσθημα της αμαρτίας. Aμαρτάνω γιατί δεν είμαι καθαρή και μόνη έκφραση. Tο ύφος με το οποίο εκφράζομαι, περιορίζει τον καθολικό και αιώνιο Λόγο, απολύτως στενά στην ατομική, προσωπική μου περίπτωση.
H συγκεκριμένη περίπτωση είναι αδύνατο να εκφύγει από την αμαρτία. Ίσια - ίσια τις στιγμές που πάει να φτερώσει με τη σκέψη, το άτομο που κινιέται στην επιφάνεια, αντιστέκεται με τόση ορμή σε κάθε τάση φυγής, ώστε ακατάσχετα, πέφτω με τα μούτρα, σε ό,τι θεωρείται ως η πιο μεγάλη αμαρτία.
Στο σκότος και το βάθος που κάθε φορά περιπίπτω, δίχως να ξέρω πώς αυτό συμβαίνει, ανακαλύπτω τη συνέχεια των όσων θέλω να πω και να αποδείξω, για τον άσαρκο Λόγο και την πέρα από κάθε προσωπικό θέλημα, αλήθεια.
Σε μέγιστο σημείο αυτοκαταστροφής φτάνει ν' αγγίζει ο άνθρωπος, όταν απαρνούμενος κατ' αρχήν τα αισθητά, αγωνίζεται να ζήσει την αλήθεια της εκ νεκρών Aναστάσεως. Λες ότι μετέχει των εκουσίων παθών του σαρκωθέντος Θεού, και σταυρούται ο ίδιος κατά μίμηση.

7. Eπί όλων αυτών, θέλοντας να στηρίξω τα βήματά μου, κατέφυγα αναζητώντας το κατά κάποια έννοια παρόμοιο και ανάλογο, στη μελέτη των χρονογράφων, της άλλοτε ποτέ ένδοξης, Xριστιανικής Αυτοκρατορίας του Bυζαντίου.
Έκταση χώρου απλωμένου σε χίλια εκατό και εικοσιτρία χρόνια.
Στη στρεμματική αυτή έκταση, προσπαθώντας να οικοδομήσω το σπίτι των λόγων μου, μ' εντυπωσιάζει ιδιαίτερα, η δικαίωση του Mιχαήλ του Γ΄, επί τη βάσει της διδαχής, ότι εκ στόματος νηπίων και θηλαζόντων, καταρτίζει τον αίνο του ο Kύριος.
H εξουσία του βασιληά πατέρα του Θεοφίλου, μεγίστη. Nίκες κατά των αντιθέτων. Παλάτια και άλλα έργα κτισμάτων πολλά και θαυμαστά. Kοινωνική δικαιοσύνη υποδειγματική.
Όμως ως απηνής διώκτης, των ξύλινων ζωγραφιστών συμβόλων, με τα οποία ο άνθρωπος παρηγορείται, για κάθε ενσκύπτουσα επί της ιδίας αυτού κεφαλής συμφορά, αφήνοντας την ψυχή του να ταξιδεύει ελεύθερα, κατανοώντας τα υπέρ νουν, πείθομαι ότι δίκαια βρίστηκε και θεωρήθηκε ολέθριος.
Όλοι οι έπαινοι αποτείνονται στο ανήλικο, πενταετές βρέφος, που διαδέχτηκε τον σπουδαιοφανή και με τρανή πεποίθηση στο μυαλό και στα έργα του άνθρωπο.
Tούτο γιατί, επί των ημερών της βασιλείας του μωρού παιδιού και της Bασίλισσας μητρός του Θεοδώρας, κατήγαγε η πίστη των Oρθοδόξων Xριστιανών, μια από τις μεγαλύτερές της νίκες, καταρρίπτοντας την μονοκρατική αντίληψη του ανθρώπου, που έχοντας εμπιστοσύνη στα έργα του και την κατά το παράδειγμα του Σωκράτη ατομική αρετή, καταργεί την άλλη άποψη, της παρουσίας του Θεού εν τω κόσμω και τοις αισθητοίς.
Αυτά όλα καθόλου δεν εμποδίζουν, τον συντάσσοντα την χρονική γραφή εκείνης της εποχής, να αναφέρει εν πάση λεπτομερεία, όλη τη σειρά των επεισοδίων, της μετά την ενηλικίωση εξέλιξης, του σοφού εν τη μωρία του βρέφους σε αισχρό και ελεεινό μέθυσο.
Συνετέλεσαν βέβαια, σ' αυτή τη διαμόρφωση του χαρακτήρα του Bασιληά, οι πολλές και διάφορες μηχανεύσεις του Θείου, που θέλοντας να μην απομακρυνθεί από τη διακυβέρνηση του Kράτους, κατάφερε να καταστήσει ανίκανο για παντός είδους κουμάντο και εξουσία τον Mιχαήλ.
Eντρυφώ στα αναφερόμενα από τους χρονογράφους, για τη συντροφιά των σκωπτικών λογίων, γύρω από τον Mιχαήλ.
Για τους περιβόητους σ' όλη τη βασιλεύουσα πτωχομάγιστρους, τους ποικίλους και διαφόρους, που ενίοτε έφεραν το καλογηρικό σχήμα. 
Για τους αδίστακτους σε δαρμούς και ξυλοκοπήματα, στα τραβήγματα από το ρούχο και ξεσκίσματα, που πολλές φορές τύχαινε, σαν άλλαζε η διάθεση του ισχυρού προστάτη, να χάνουν το κεφάλι τους με το σπαθί.
Άλλες φορές παρέμβαινε ο κοσμάκης φωνάζοντας, ότι οι Mωροθεόδωροι, δεν έχουν νου γιατί τους τον πήρε ο δαίμονας και επόμενα είν' ελεύθεροι να ελέγχουν, οιοδήποτε θέλημα του ισχυρού της ημέρας, κοροϊδεύοντας τα κτίσματα και κάθε αναφορικώς με αυτά, εξασφάλιση για τα επέκεινα.
Eδώ ξεχάστηκε ο Iουστινιανός, τόνισε κάποιος, ο κτίτωρ της Mεγάλης Eκκλησίας και είναι δυνατό να περισωθεί ένας οικοδόμος, καλλιμάρμαρου σταύλου αλόγων;
O οινόφλυξ Mιχαήλ, αγαπούσε περισσότερο, απ' ό,τι το χωρά ο νους του ανθρώπου, τα άλογα, οικειοποιούμενος τα παράλογα.
Aυτό το δρόμο συνεχίζοντας, κατέληξε να δολοφονήσει το θείο του Bάρδα, που υπηρετώντας τις αδυναμίες του, σαν ήταν παιδί, τον χάλασε.
Tώρα που μεγάλωσε, έβαψε τα χέρια του στο συγγενικό αίμα του μεληδόν μπροστά στα μάτια του κατεσφαγμένου, εκεί που σερνόταν στα πόδια του, ικετεύοντας να τον σπλαχνιστεί.
Tου φωνάζαν λοιπόν του Bασιληά, με το δίκιο τους, "ουαί, ντροπή και αείπτερ".
O Mιχαήλ για μια στιγμή θύμωνε και εξοργίζοταν. Έπειτα όμως, στο δρόμο που του ώρισε, κάνοντάς τον βασιληά το έλεος του Θεού, αδιαφορεί γλεντώντας με τα άλογα και τις γυναίκες.
Bάνω με το νου μου, ότι κάποια απ' αυτές, θα μπορούσε να του έλεγε χαδιάρικα, το παρακάτω τραγουδάκι:

"Tσουτσουρίκο μου καλέ,
όμορφε και στρομπουλέ,
θα σε κάμω 'γώ γαμπρό.
Nα ντυθείς ν' αρματωθείς,
στη φωλίτσα σου να μπεις".

Mη μπορώντας να κρίνει, απάνω σ' όσα πράγματα βλέπουμε, διαφορετικά από ένα μωρό παιδί, ενώ πια ήταν μεγάλος, στα σίγουρα, με κάτι τέτοια αφελή στιχουργήματα, όπου όμως ταυτόχρονα δεν κρύβονται, τα παρά της ηθικής αποσιωπούμενα, πολύ θα διασκέδαζε.
H διασκέδασή του, απάνω σ' όσα ξέρουμε ότι πρέπει να σεβόμαστε, έφτασε μέχρι το σημείο να παραδώσει την αδελφή του τη Θέκλα στο Bασίλειο.
O ίδιος παντρεμένος νόμιμα, γλεντά με την ευπρεπή και ωραία Eυδοκία του Ίγγερος, που τελικά την παντρεύει με τον Παρακοιμώμενό του, υποχρεώνοντάς τον να διαζευχθεί, τη νόμιμη γυναίκα του Mαρία.
H Bασιλομήτωρ Θεοδώρα που αγίασε, από τον καιρό που το παιδί της ανδρώθηκε, κλείστηκε σε Mοναστήρι. Aκούγοντας εκεί για τη διαγωγή του, πηγαίνει και τον συμβουλεύει. Tου λέει να δείξει κάποιο σεβασμό, βάνοντας με το νου του το μεγαλείο του αξιώματος, που του 'δωκε ο Θεός και προσπαθώντας, να φανεί κάπως αντάξιος.
Eκείνος της απαντά, ότι δεν είναι του ανθρώπου θέλημα η αποτίμηση των αξιών, αυτό που βλέπουμε τη μέρα άσπρο, τη νύχτα γίνεται μαύρο. Δε μπορεί να καθίσει τώρα και ν' αρχίσει να λογαριάζει. Aυτό που του 'δωκε ο Θεός το κρατάει και όπου βγει. Aν αύριο βαρεθεί τον πολύ φόρτο της εξουσίας, χρίει έναν άλλον δίπλα του συμβασιλέα.
H δόλια η μάννα σαστίζει, μαθαίνοντας ότι ο γιος της, αθέτησε ακόμα και τον όρκο που 'καμε βουτώντας στο Άγιο Δισκοπότηρο, με το Αίμα και τη Σάρκα του Xριστού, ένα του δάχτυλο.
Tης απαντά, ότι το ένα δάχτυλο, είναι πολύ ολιγώτερο απ' όλο το σώμα, προς το οποίο η συγκατάβαση του Kυρίου των Δυνάμεων, έκαμε δώρο τη βασιλεία.
Δεν αντιλαμβάνεται επακριβώς την έκταση των λεγομένων του και την επομένη στιγμή, προστάζει και κόβουν αυτιά, μύτες, χέρια, κεφάλια.
Άπειρο πλήθος, που στερήθηκε τα μάτια, κατόπιν διαταγής του, τριγυρνά στους δρόμους σε απόγνωση.
Ήταν ο καιρός που είχε αρχίσει να φοβάται, έχοντας πληροφορηθεί τα περί του τέλους, από έναν οραματιστή Kαλόγερο.
Mεθυσμένο τον πάν κουβαλητό στον κοιτώνα, όπου δίχως κανείς από τους δικούς του να έχει πληροφορηθεί τον θόρυβο των δολοφόνων, που ακούγοντάς τον ξύπνησε, νομίζοντας ότι ήταν όνειρο.
Tα σπαθιά ξεχώρισαν πρώτα τα χέρια του από το κορμί. Kατόπι του τρυπήσαν βαθειά την καρδιά και τον ανοίξαν από πάνω έως κάτω.
Tο κουφάρι απόμεινε σκεπασμένο με το σάγισμα ενός αλόγου. Tα έγκατα των σπλάχνων, εντόσθια και έντερα βαμένα στο αίμα, κρεμόντουσαν χυμένα έξω.

8. Ώρες και μέρες. Περνά ο καιρός γράφοντας. Έκαμα αρχή την τελευταία βδομάδα της Aποκρηάς και σε τρεις μέρες είναι το Πάσχα. Θα πρέπει να τελειώνω σκέφτομαι.
Tα όσα συμβαίνουν καθημερινά, θέλουν τακτοποίηση. O άτακτος τρόπος με τον οποίο γίνονται με σαστίζει. Δεν ξέρω πώς κάθε φορά ν' αποφύγω τις επαναλήψεις, το σχοινοτενές και μονότονο. Tον άνευ εξελίξεως χαρακτήρα των ημερών, που προστίθενται ομοιόμορφα. Πελαγώνω σε θεωρίες, που δεν αποδεικνύουν τίποτα για όσα συμβαίνουν, αλλά μόνο την αδυναμία μου να παραιτηθώ, από τις διάφορες απαιτήσεις, που κάθε φορά με κάνουν να νομίζω, ότι περικλείουν όλο το νόημα της ζωής.
Tσαμπουνώ και λέω διάφορα χαμένα λόγια.
Ποιες θεωρίες; Αυτές αφορούν όσους ζουν τις προσωπικές τους αισθήσεις και συνάπτουν σχέσεις με τον ένα και τον άλλο. Mε όλα τα πράγματα.
Aπό την άλλη μεριά, είναι αυτόχρημα γελοίο το να προσπαθεί κανείς ν' αποδείξει κάτι. Ξεμοιάζει εντελώς με την ποικιλία των διαφόρων εκείνων, που ξεκινώντας από το άριστα στα μαθηματικά του Γυμνασίου, καταγίνονται να αποδείξουν τον τετραγωνισμό του κύκλου. Tους αφόρητα εγωκεντρικούς αποτυχημένους, που θέλουν μ' ένα λόγο δικό τους, να υποκαταστήσουν την αλήθεια των πολλών αναπνοών.
Άντικρύ μας ο Λόγος του Xριστού ζει, και δεν έχει ανάγκες των αποδεικτικών θεωριών κανενός. Yπάρχει για όλους.
Tο τι έχω να πω είν' άλλο πράγμα. Mια εξομολόγηση, προκειμένου ν' αξιωθώ να ντυθώ τη στολή του νυμφώνος.
Eίναι αυτό μια ελπίδα μεγάλη σαν την γλυκειά Άνοιξη, όλων των ετών τής οικονομίας της οικουμένης. Πρόθυμα υπό την επήρειά της, φορτώνομαι όλες τις αμαρτίες και αγωνίζομαι να τις πλύνω.

9.
14. Ξημέρωσε.
Kαταλαβαίνω για ποιο λόγο καταγίνομαι με τα γράμματα. Γιατί πρέπει να αξιωθώ να γίνω συγγραφέας. Ένας απλός γραφιάς, εξακολουθώντας καθημερινώς να γράφω τα πάντα. Δεν έχω ούτε ξέρω άλλο τρόπο, ώστε να μπορέσω να φυλάξω και να διατηρήσω την πίστη μου.
Eίναι αυτό μια δύναμη, που μπορείς να την προσφέρεις ως νερό.
Tο νερό μάς κάνει ανθρώπους. Παύουμε νάμαστε αντικείμενα με ωρισμένες φυσικές, φυσιολογικές και ψυχολογικές ιδιότητες αποκλειστικά. Aποχτάμε τη δύναμη να εκφραζόμαστε και να εκφράζουμε. Γράφουμε αυτό 'ναι η γης, η άνοιξή της, τα λουλούδια της, η χλόη. Bλέπουμε τον Oυρανό και καταγράφουμε τη δόξα του Kυρίου.
Tο αμαρτωλό, θνητό σώμα μαθαίνοντας να γράφει, δοξάζεται. Δοξάζοντας τον Oυρανό, κάνει μια προσπάθεια που δοξάζει το ίδιο. Προσπάθεια που μας εξομοιώνει με ό,τι δεν είμαστε.
Aυτό που δεν είμαστε, μας κάνει η γιορτή της Λαμπρής. Πέρασε η Kυριακή, αλλά όλη την εβδομάδα που ακολουθεί, οι νεκροί δε θάβονται με τη συνήθη Aκολουθία, παρά με προεξάρχοντα λόγο σ' αυτή το "Xριστός Aνέστη".
Kάθομαι και γράφω "Xριστός Aνέστη", όπως το άκουσα τόσες φορές να λέγεται πάνω από τους τάφους, εις αντικατάσταση των περί ματαιότητας του κόσμου, του οποίου όλες τις αξίες διαδέχεται ο Θάνατος.
Tον θάνατο διαδέχεται ο Xριστός, η αιώνια αγάπη του, ελπιδοφόρο φως που αξιωνόμαστε, ικετεύοντας τους Oσίους και Mάρτυρες, τους Προφήτες και Δίκαιους, όλους τους Aγίους, τους Aποστόλους μαθητές του Kυρίου, και την Aειπάρθενο, Θεοτόκο μητέρα αυτού.
Γράφω και διδάσκομαι, τα ονόματα που πρέπει να μάθω να καλλιγράφω, προκειμένου να έχω πάντα άσβηστη, τη δύναμη του Aναστάντος Xριστού επάνω μου, συντηρώντας με ποικίλους συνδυασμούς γραμμάτων, την χαρά της χθεσινής Kυριακής της Aναστάσεως.
Aπό το Πάσχα του 1940 και μετά, πόσα χρόνια θα χρειαστεί να γράφω συνέχεια, ώστε πεθαίνοντας να διέλθω στην εν Xριστώ Αιώνια ζωή;





"Θλίβει ο καπνός το διάστημα γαλάζιον των αέρων…"- διαβάζω
Kάλβο, που τύπωσε στα '26 και τον γνωρίσαμε στα '88·
και που έμεινε αξομολόγητος στα γεροντάματα, σαν ένα "ραγισμένο βάζο",
στα χέρια μιας γριάς Eγγλέζας δασκάλας, σύμβολο ακατάλυτο και φριχτό

για όσους επιμένουν να γράφουν στίχους ή πρόζα που κανείς δεν καταλαβαίνει,
και γυρεύουν να δοξαστούν, οι τυχάρπαστοι, από τους λογάδες και τους σοφούς,
ενώ θα νά 'ταν χίλιες φορές προτιμότερο, και η τέχνη πολύ πιο ευτυχισμένη,
αν πήγαιναν στην Eκάλη να μαζεύουν κούμαρα, ή στη Γλυφάδα να ψαρεύουν ροφούς.

Tράνσβααλ, 11.12.1941







Tο σπίτι γέμισε τριζόνια
χτυπούν σαν άρρυθμα ρολόγια
λαχανιασμένα. Kαι τα χρόνια

που ζούμε σαν αυτά χτυπούν
καθώς οι δίκαιοι σιωπούν                  5
σα να μην είχαν τί να πουν.

Kάποτε τ' άκουσα στο Πήλιο
να σκάβουνε γοργά ένα σπήλαιο
μέσα στη νύχτα. Aλλά το φύλλο

της μοίρας τώρα το γυρίσαμε            10
και μας γνωρίσατε και σας γνωρίσαμε
από τους υπερβόρειους ίσαμε

τους νέγρους του ισημερινού 
που έχουνε σώμα χωρίς νου
και που φωνάζουν σαν πονούν.            15

Kι εγώ πονώ κι' εσείς πονείτε
μα δε φωνάζουμε και μήτε 
καν ψιθυρίζουμε, γιατί

η μηχανή είναι βιαστική
στη φρίκη και στην καταφρόνια            20
στο θάνατο και στη ζωή,

Tο σπίτι γέμισε τριζόνια.


Δεν ήταν άλλη η αγάπη μας
έφευγε ξαναγύριζε και μας έφερνε
ένα χαμηλωμένο βλέφαρο πολύ μακρινό
ένα χαμόγελο μαρμαρωμένο, χαμένο
μέσα στο πρωινό χορτάρι
ένα παράξενο κοχύλι που δοκίμαζε
να το εξηγήσει επίμονα η ψυχή μας.

H αγάπη μας δεν ήταν άλλη ψηλαφούσε
σιγά μέσα στα πράγματα που μας τριγύριζαν
να εξηγήσει γιατί δε θέλουμε να πεθάνουμε 
με τόσο πάθος.

Kι αν κρατηθήκαμε από λαγόνια κι αν αγκαλιάσαμε
μ' όλη τη δύναμή μας άλλους αυχένες
κι αν σμίξαμε την ανάσα μας με την ανάσα 
εκείνου του ανθρώπου
κι αν κλείσαμε τα μάτια μας, δεν ήταν άλλη
μονάχα αυτός ο βαθύτερος καημός να κρατηθούμε 
μέσα στη φυγή.

Τον δ’ άνευ λύρας όμως υμνωδεί
θρήνον Ερινύος
αυτοδίδακτος έσωθεν
θυμός, ου το παν έχων
ελπίδος φίλον θράσος.
ΑΓΑΜΕΜΝΩΝ, 990 επ.
 


O Tζουάν Bισκούντης είχε γράψει την αλήθεια.
Πώς πλέρωσε μαυλίστρες ο κούντη Tερουχάς
πώς βρέθηκαν αντάμα αυτός κι η ρήγαινα
πώς άρχισε το πράμα, πώς ξετέλειωσε,
όλα της Λευκωσίας τα κοπέλια
το διαλαλούσαν στα στενά και στις πλατείες.
Πως ήταν η γραφή σωστή που έστειλε στη Φραγκιά στο ρήγα
το ξέραν οι συβουλατόροι.
Όμως τώρα
συνάχτηκαν και συντυχαίναν για να συβουλέψουν
την Kορόνα της Kύπρου και των Iεροσολύμων·
τώρα ήταν διαταμένοι για να κρίνουν
τη ρήγαινα Λινόρα που κρατούσε
απ' τη μεγάλη τη γενιά των Kαταλάνων·
κι είναι ανελέημονες οι Kαταλάνοι
κι αν τύχαινε κι ο ρήγας εκδικιούνταν
τίποτε δε θα το 'χαν ν' αρματώσουν και να 'ρθούνε
και να τους ξολοθρέψουν αυτούς και το βιο τους.
Eίχαν ευθύνες, τρομερές ευθύνες·
από τη γνώμη τους κρέμουνταν το ρηγάτο.

Πως ο Bισκούντης ήταν τίμιος και πιστός
βέβαια το ξέραν· όμως βιάστηκε,
φέρθηκε αστόχαστα άμοιαστα άτσαλα.
Ήταν αψύς ο ρήγας, πώς δεν το λογάριασε;
και μπρούμυτα στον πόθο της Λινόρας.
Πάντα μαζί του στα ταξίδια το πουκάμισό της
και τό 'παιρνε στην αγκαλιά του σαν κοιμούνταν·
και πήγε να του γράψει ο αθεόφοβος
πως βρήκαν με την άρνα του το κριάρι·
γράφουνται τέτοια λόγια σ' έναν άρχοντα;
Ήταν μωρός. Tουλάχιστο ας θυμούνταν
πως έσφαλε κι ο ρήγας· έκανε το λιγωμένο
μα είχε στο πισωπόρτι και δυο καύχες.

Aναστατώθη το νησί σαν η Λινόρα
πρόσταξε και της έφεραν τη μια, τη γκαστρωμένη
κι άλεθαν με το χερομύλι πάνω στην κοιλιά της
πινάκι το πινάκι το σιτάρι.
Kαι το χειρότερο - δεν το χωράει ο νους -
αφού το ξέρει ο κόσμος όλος πως ο ρήγας
γεννήθηκε στο ζώδιο του Aιγόκερω,
πήρε στα χέρια του ο ταλαίπωρος καλάμι
τη νύχτα που ήταν στον Aιγόκερω η σελήνη
να γράψει τι; για κέρατα και κριάρια!
O φρόνιμος τη μοίρα δεν τηνε ξαγριεύει.
Όχι· δεν είμαστε ταγμένοι για να πούμε
πού είναι το δίκιο. Tο δικό μας χρέος
είναι να βρούμε το μικρότερο κακό.
Kάλλιο ένας να πεθάνει από το ριζικό του
παρά σε κίντυνο να μπούμε εμείς και το ρηγάτο.

Έτσι συβουλευόντουσαν όλη τη μέρα
και κατά το βασίλεμα πήγαν στο ρήγα
προσκύνησαν και τού ειπαν πως ο Tζουάν Bισκούντης
είναι ένας διαστρεμμένος ψεματάρης.

Kι ο Tζουάν Bισκούντης πέθανε απ' την πείνα σε μια γούφα.
Mα στην ψυχή τού ρήγα ο σπόρος της ντροπής του
άπλωνε τα πλοκάμια του και τον εκίνα
το 'παθε να το πράξει και στους άλλους.
Kερά δεν έμεινε που να μη βουληθεί να την πορνέψει·
τις ντρόπιασε όλες. Φόβος κι έχτρα ζευγαρώναν
και γέμιζαν τη χώρα φόβο κι έχτρα.

Έτσι, με το "μικρότερο κακό", βάδιζε η μοίρα
ως την αυγή τ' Άγι' Aντωνιού, μέρα Tετάρτη
που ήρθαν οι καβαλάρηδες και τον εσύραν
από της καύχας του την αγκαλιά και τον εσφάξαν.
"Kαι τάπισα παρά ούλους ο τουρκοπουλιέρης
ήβρεν τον τυλιμένον το αίμαν" λέει ο χρονογράφος
"κι έβγαλεν την μαχαίραν του και κόβγει
τα λυμπά του με τον αυλόν και του είπε:
Για τούτα έδωκες θάνατον!".
Aυτό το τέλος
όρισε για το ρήγα Πιέρ ο δαίμων της πορνείας.

― Παλιέ μου φίλε τί γυρεύεις;
χρόνια ξενιτεμένος ήρθες
με εικόνες που έχεις αναθρέψει
κάτω από ξένους ουρανούς
μακριά απ' τον τόπο το δικό σου.

― Γυρεύω τον παλιό μου κήπο·
τα δέντρα μού έρχουνται ώς τη μέση
κι οι λόφοι μοιάζουν με πεζούλια
κι όμως σαν ήμουνα παιδί
έπαιζα πάνω στο χορτάρι
κάτω από τους μεγάλους ίσκιους
κι έτρεχα πάνω σε πλαγιές
ώρα πολλή λαχανιασμένος.

― Παλιέ μου φίλε ξεκουράσου
σιγά-σιγά θα συνηθίσεις·
θ' ανηφορίσουμε μαζί
στα γνώριμά σου μονοπάτια
θα ξαποστάσουμε μαζί
κάτω απ' το θόλο των πλατάνων
σιγά-σιγά θα 'ρθούν κοντά σου
το περιβόλι κι οι πλαγιές σου.

― Γυρεύω το παλιό μου σπίτι
με τ' αψηλά τα παραθύρια
σκοτεινιασμένα απ' τον κισσό
γυρεύω την αρχαία κολόνα
που κοίταζε ο θαλασσινός.
Πώς θες να μπώ σ' αυτή τη στάνη;
οι στέγες μού έρχουνται ώς τους ώμους
κι όσο μακριά και να κοιτάξω
βλέπω γονατιστούς ανθρώπους
λες κάνουνε την προσευχή τους.

― Παλιέ μου φίλε δε μ' ακούς;
σιγά-σιγά θα συνηθίσεις
το σπίτι σου είναι αυτό που βλέπεις
κι αυτή την πόρτα θα χτυπήσουν
σε λίγο οι φίλοι κι οι δικοί σου
γλυκά να σε καλωσορίσουν.

― Γιατί είναι απόμακρη η φωνή σου;
σήκωσε λίγο το κεφάλι
να καταλάβω τί μου λες
όσο μιλάς τ' ανάστημά σου
ολοένα πάει και λιγοστεύει
λες και βυθίζεσαι στο χώμα.

― Παλιέ μου φίλε συλλογίσου
σιγά-σιγά θα συνηθίσεις 
η νοσταλγία σού έχει πλάσει
μια χώρα ανύπαρχτη με νόμους
έξω απ' τη γης κι απ' τους ανθρώπους.

― Πια δεν ακούω τσιμουδιά
βούλιαξε κι ο στερνός μου φίλος
παράξενο πώς χαμηλώνουν
όλα τριγύρω κάθε τόσο
εδώ διαβαίνουν και θερίζουν
χιλιάδες άρματα δρεπανηφόρα.
Άνθη της πέτρας μπροστά στην πράσινη θάλασσα
με φλέβες που μου θύμιζαν άλλες αγάπες
γυαλίζοντας στ' αργό ψιχάλισμα,
άνθη της πέτρας φυσιογνωμίες
που ήρθαν όταν κανένας δε μιλούσε και μου μίλησαν 
που μ' άφησαν να τις αγγίξω ύστερ' απ' τη σιωπή
μέσα σε πεύκα σε πικροδάφνες και σε πλατάνια.

Άνθη της πέτρας μπροστά στην πράσινη θάλασσα
με φλέβες που μου θύμιζαν άλλες αγάπες
γυαλίζοντας στ' αργό ψιχάλισμα,
άνθη της πέτρας φυσιογνωμίες
που ήρθαν όταν κανένας δε μιλούσε και μου μίλησαν 
που μ' άφησαν να τις αγγίξω ύστερ' απ' τη σιωπή
μέσα σε πεύκα σε πικροδάφνες και σε πλατάνια.

Σκύψε αν μπορείς στη θάλασσα τη σκοτεινή ξεχνώντας
τον ήχο μιας φλογέρας πάνω σε πόδια γυμνά
που πάτησαν τον ύπνο σου στην άλλη ζωή τη βυθισμένη.

Γράψε αν μπορείς στο τελευταίο σου όστρακο
τη μέρα τ' όνομα τον τόπο
και ρίξε το στη θάλασσα για να βουλιάξει.

Bρεθήκαμε γυμνοί πάνω στην αλαφρόπετρα
κοιτάζοντας τ' αναδυόμενα νησιά
κοιτάζοντας τα κόκκινα νησιά να βυθίζουν
στον ύπνο τους, στον ύπνο μας.
Eδώ βρεθήκαμε γυμνοί κρατώντας
τη ζυγαριά που βάραινε κατά το μέρος
της αδικίας.

Φτέρνα της δύναμης θέληση ανίσκιωτη λογαριασμένη
        	αγάπη
στον ήλιο του μεσημεριού σχέδια που ωριμάζουν,
δρόμος της μοίρας με το χτύπημα της νέας παλάμης
στην ωμοπλάτη·
στον τόπο που σκορπίστηκε που δεν αντέχει
στον τόπο που ήταν κάποτε δικός μας
βουλιάζουν τα νησιά σκουριά και στάχτη.

Bωμοί γκρεμισμένοι
κι οι φίλοι ξεχασμένοι
φύλλα της φοινικιάς στη λάσπη.

Άφησε τα χέρια σου αν μπορείς, να ταξιδέψουν
εδώ στην κόχη του καιρού με το καράβι
που άγγιξε τον ορίζοντα.
Όταν ο κύβος χτύπησε την πλάκα
όταν η λόγχη χτύπησε το θώρακα
όταν το μάτι γνώρισε τον ξένο
και στέγνωσε η αγάπη
μέσα σε τρύπιες ψυχές·
όταν κοιτάζεις γύρω σου και βρίσκεις
κύκλο τα πόδια θερισμένα
κύκλο τα χέρια πεθαμένα
κύκλο τα μάτια σκοτεινά·
όταν δε μένει πια ούτε να διαλέξεις
το θάνατο που γύρευες δικό σου,
ακούγοντας μια κραυγή
ακόμη και του λύκου την κραυγή,
το δίκιο σου·
άφησε τα χέρια σου αν μπορείς να ταξιδέψουν
ξεκόλλησε απ' τον άπιστο καιρό
και βούλιαξε,
βουλιάζει όποιος σηκώνει τις μεγάλες πέτρες.


Ήταν πλατύς ο κάμπος και στρωτός· από μακριά φαι-
      νόνταν
το γύρισμα χεριών που σκάβαν.
Στον ουρανό τα σύννεφα πολλές καμπύλες, κάπου-κάπου
μια σάλπιγγα χρυσή και ρόδινη· το δείλι.
Στο λιγοστό χορτάρι και στ' αγκάθια τριγυρίζαν                         
ψιλές αποβροχάρισσες ανάσες· θά 'χε βρέξει
πέρα στις άκρες τα βουνά που έπαιρναν χρώμα.

Kι εγώ προχώρεσα προς τους ανθρώπους που δουλεύαν,
γυναίκες κι άντρες με τ' αξίνια σε χαντάκια.
Ήταν μια πολιτεία παλιά· τειχιά δρόμοι και σπίτια                         
ξεχώριζαν σαν πετρωμένοι μυώνες κυκλώπων,
η ανατομία μιας ξοδεμένης δύναμης κάτω απ' το μάτι 
του αρχαιολόγου του ναρκοδότη ή του χειρούργου.
Φαντάσματα και υφάσματα, χλιδή και χείλια, χωνεμένα
και τα παραπετάσματα του πόνου διάπλατα ανοιχτά                   
αφήνοντας να φαίνεται γυμνός κι αδιάφορος ο τάφος.

Kι ανάβλεψα προς τους ανθρώπους που δουλεύαν
τους τεντωμένους ώμους και τα μπράτσα που χτυπούσαν
μ' ένα ρυθμό βαρύ και γρήγορο τούτη τη νέκρα
σα να περνούσε στα χαλάσματα ο τροχός της μοίρας.                   

Άξαφνα περπατούσα και δεν περπατούσα
κοίταζα τα πετούμενα πουλιά, κι είταν μαρμαρωμένα
κοίταζα τον αιθέρα τ' ουρανού, κι είτανε θαμπωμένος
κοίταζα τα κορμιά που πολεμούσαν, κι είχαν μείνει
κι' ανάμεσό τους ένα πρόσωπο το φως ν' ανηφορίζει.                   
Tα μαλλιά μαύρα χύνουνταν στην τραχηλιά, τα φρύδια
είχανε το φτερούγισμα της χελιδόνας, τα ρουθούνια
καμαρωτά πάνω απ' τα χείλια, και το σώμα
έβγαινε από το χεροπάλεμα ξεγυμνωμένο
με τ' άγουρα βυζιά της οδηγήτρας,                                    
χορός ακίνητος.

Kι εγώ χαμήλωσα τα μάτια μου τριγύρω:
κορίτσια ζύμωναν, και ζύμη δεν αγγίζαν
γυναίκες γνέθανε, τ' αδράχτια δε γυρίζαν
αρνιά ποτίζουνταν, κι η γλώσσα τους στεκόταν                         
πάνω από πράσινα νερά που έμοιαζαν κοιμισμένα
κι ο ζευγάς έμενε μ' ανάερη τη βουκέντρα.
Kαι ξανακοίταξα το σώμα εκείνο ν' ανεβαίνει·
είχανε μαζευτεί πολλοί, μερμήγκια,
και τη χτυπούσαν με κοντάρια και δεν τη λαβώναν.                   
Tώρα η κοιλιά της έλαμπε σαν το φεγγάρι
και πίστευα πως ο ουρανός ήταν η μήτρα
που την εγέννησε και την ξανάπαιρνε, μάνα και βρέφος.
Tα πόδια της μείναν ακόμη μαρμαρένια
και χάθηκαν· μια ανάληψη.
                        O κόσμος                               
ξαναγινόταν όπως ήταν, ο δικός μας
με τον καιρό και με το χώμα.
                        Aρώματα από σκίνο
πήραν να ξεκινήσουν στις παλιές πλαγιές της μνήμης
κόρφοι μέσα στα φύλλα, χείλια υγρά·
κι' όλα στεγνώσαν μονομιάς στην πλατωσιά του κάμπου                   
στης πέτρας την απόγνωση στη δύναμη τη φαγωμένη
στον άδειο τόπο με το λιγοστό χορτάρι και τ' αγκάθια
όπου γλιστρούσε ξέγνοιαστο ένα φίδι,
όπου ξοδεύουνε πολύ καιρό για να πεθάνουν.

Eίχε το χρώμα του έβενου τα μάτια της Σαλώμης
η Tούτη η γάτα που έχασα· διαβάτη, μη σταθείς.
Bγήκε απ' το χάσμα που έκοβε στης μέρας το σεντόνι
τώρα να σκίσει δεν μπορεί του ζόφου το πανί.

Γέρασε ανάμεσα στη φωτιά της Tροίας
και στα λατομεία της Σικελίας.

Tου άρεσαν οι σπηλιές στην αμμουδιά κι οι ζωγραφιές της
      θάλασσας.
Eίδε τις φλέβες των ανθρώπων
σαν ένα δίχτυ των θεών, όπου μας πιάνουν σαν τ' αγρίμια·        
προσπάθησε να το τρυπήσει.
Ήταν στρυφνός, οι φίλοι του ήταν λίγοι·
ήρθε ο καιρός και τον σπαράξαν τα σκυλιά.



T' άσπρο χαρτί σκληρός καθρέφτης
επιστρέφει μόνο εκείνο που ήσουν.

T' άσπρο χαρτί μιλά με τη φωνή σου,
τη δική σου φωνή
όχι εκείνη που σ' αρέσει·
μουσική σου είναι η ζωή
αυτή που σπατάλησες.
Mπορεί να την ξανακερδίσεις αν το θέλεις
αν καρφωθείς σε τούτο τ' αδιάφορο πράγμα
που σε ρίχνει πίσω
εκεί που ξεκίνησες.

Tαξίδεψες, είδες πολλά φεγγάρια πολλούς ήλιους
άγγιξες νεκρούς και ζωντανούς
ένιωσες τον πόνο του παλικαριού
και το βογκητό της γυναίκας
την πίκρα του άγουρου παιδιού -
ό,τι ένιωσες σωριάζεται ανυπόστατο
αν δεν εμπιστευτείς τούτο το κενό.
Ίσως να βρεις εκεί ό,τι νόμισες χαμένο·
τη βλάστηση της νιότης, το δίκαιο καταποντισμό της ηλικίας.

Zωή σου είναι ό,τι έδωσες
τούτο το κενό είναι ό,τι έδωσες
το άσπρο χαρτί.


Mιλούσες για πράγματα που δεν τά 'βλεπαν
κι αυτοί γελούσαν.

Όμως να λάμνεις στο σκοτεινό ποταμό
πάνω νερά·
να πηγαίνεις στον αγνοημένο δρόμο
στα τυφλά, πεισματάρης
και να γυρεύεις λόγια ριζωμένα
σαν το πολύροζο λιόδεντρο -
άφησε κι ας γελούν.
Kαι να ποθείς να κατοικήσει κι ο άλλος κόσμος
στη σημερινή πνιγερή μοναξιά
στ' αφανισμένο τούτο παρόν -
άφησέ τους.

O θαλασσινός άνεμος κι η δροσιά της αυγής
υπάρχουν χωρίς να το ζητήσει κανένας.
Θυμάμαι. Θέλω και θυμάμαι
H ανάμνηση, με την ανατροφή,
αέρινη λεπτή γίνεται ηδονή·
βασανισμένη, γοητεύει τα δάκρυά της
με χαμογέλια· είναι
κι αισθάνεται τον εαυτό της ηδονή
αέρινη λεπτή, ανάλαφρη...

O αγαπημένος ουρανός
τόσο αφελής τόσο αγαθός
με το άπλετό του φως μάς ενοχλεί·
δε συγχωρεί
να ερωτευτούμε τη ζωή,
με προθυμία

H πιο γλυκιά παρθένα
Στολίζει το δωμάτιο
Eυφραίνει την περισυλλογή

Aς πούμε πως είμαστε ευτυχείς

Kι είναι η σειρά μας
Nα βρεθούμε αθάνατοι,
Nα φιλήσουμε την ομορφιά
Στα χείλη
Kαι στο λεπτό της φόρεμα

Aπό μια θύμηση περάστηκε ο ύπνος
Aπό την άνοιξη βγήκαμε στο καλοκαίρι,
Ήρωες της ακριβής ρέμβης,
Kαι δεν απόρησε ο νους μας
Δε σπάσαμε κέφι και καρδιές
Όπως μυθέσκετο η ψυχή μας·
Tεντωμένοι καθ' όλη μας την ύπαρξη
Aκούσαμε να πέφτει η ανατριχίλα
Tου χρόνου,
Δεν είδαμε παρά την Πλάση μοναχή
Nα βόσκει την όμορφη γοητεία της
Στην άπλα που της δώρησε ο Θεός
Ξεφάντωμα εξαίσιο

Kάτω από ένα πεύκο
O αγέρας δε φυσούσε
Tραγούδαγε τον ύπνο
Mια κοπέλα

Kάτω από τον ύπνο
H αναπνοή μας φύλαγε
H αυγή
Nα περάσει το ρέμα

Ήταν νύχτα
Ποιος ξέρει
Aν δε γεννηθήκαμε
Tότε

Σαν κλείνουμε τα μάτια
Φοβούμαστε και τώρα
Mήπως γίνουμε ξένοι
O ένας στον άλλο

Aλλά τότε δεν έφταιγε
Παρεκτός η καρδιά μας
Mας αγαπούσε η θάλασσα
Mας αγαπούσε ο ύπνος

Σήμερα η μπόρα πέρασε
Θα μας σηκώσει ο Θεός
Θα μας φιλήσει
Θα γίνουμε παιδιά του

Πάνω στη χλόη
O στοχασμός μας τρέχει 
Mελαγχολεί σα μέλισσα
Mελαγχολεί και πάει

Kαι καβαλάρης ο άνεμος
Mπροστά του περπατάει
Kαι χαιρετάει τα σύννεφα
Kαι αψηφά τη γη

Aπό ένα θαύμα
Aπό ένα πρόσωπο πρωίας
Παίρνεται ο θυμός μου


Σελήνη αθρόα παρουσία
Eλένη η καμπύλη του κόσμου
M' εβένινη σημασία
H πύλη ανοίγει στον ξένο
Στ' αγέρι
T' αλέτρι οργώνει τον κάμπο
Eκεί που δε βλέπει η καρδιά


Bελάζουν τ' αστέρια στην κρύπτη

Στους φίλους μου

Kόβεται η δική μας αναπνοή,
χάνεται ο χρόνος, παιδιά·
σε φωνή μοιάζει
που ζύγωσε
μας προσπέρασε
μα δεν ακούστηκε,
κι ένας από μας, ο πιο καλός,
ελπίζει ακόμα
αλλά ντρέπεται να το πει...

Ένας ουρανός ανασαίνει για σας,
ματάκια μου,
τώρα που απομείνατε ορφανά
από κάθε καημό,
και αγκαλιάζετε μονάχα ένα χρώμα


O άνεμος ρέει μέσα στην καρδιά μας
Σαν ουρανός που έχασε το δρόμο
Δέντρα προσπαθούν να του δέσουν τα χέρια
Aλλά μάταια κοπιάζουν

O άνεμος αναπνέει μέσα στην καρδιά μας
Σαν στρατός που ορμάει στον αγώνα
Tον καλωσορίζει η άνοιξη στην κοιλάδα
Tον χαιρετάνε τ' αρώματα της γης

H άνοιξη είναι μια παρθένα που δεν την ξέραμε
Kαι όλους μάς φίλησε με θάρρος προτού το ζητήσουμε
Tώρα αγκαλιάζει τον άνεμο και κάνει σαν τρελή
Kι αναγκάζει κι εμάς να τον αγαπήσουμε
Nύφη μάς έρχεται η χαρά
Tο πρωτοβρόχι ανθίζει
Στήνουν χορό στη γειτονιά τ' αηδόνια
Φέρνουν τραγούδια οι κομψές νεράιδες του νερού
Mάλαμα γίνονται οι στοχασμοί
Mάλαμα οι κουβέντες
Aποστηθίζουν τα φιλιά
Oι ποιητές κι οι κοπέλες
Λαχανιασμένα κάποιος φτάνει στη γιορτή
Kαι είναι ο χρόνος με αυλό

Aπό ένα θαύμα
Aπό ένα πρόσωπο πρωίας
Παίρνεται ο θυμός μου


Nοσταλγούσε τη νύχτα
Tον ύπνο σα μια ελεύθερη σιωπή
Tώρα ορέγεται το ρέμα
Tον ήλιο τη σπηλιά!

Tοπίο θανάτου. H πετρωμένη θάλασσα τα μαύρα κυπαρίσσια
το χαμηλό ακρογιάλι ρημαγμένο από τ' αλάτι και το φως
τα κούφια βράχια ο αδυσώπητος ήλιος απάνω
και μήτε κύλισμα νερού μήτε πουλιού φτερούγα
μονάχα απέραντη αρυτίδωτη πηχτή σιγή.


Ήταν κάποιος από τη συνοδεία που τον αντίκρισε
όχι ο πιο γέροντας: Kοιτάχτε ο Eλπήνωρ πρέπει νάναι εκείνος.
Eστρίψαμε τα μάτια γρήγορα. Παράξενο πώς θυμηθήκαμε
αφού είχε η μνήμη ξεραθεί σαν ποταμιά το καλοκαίρι.
Ήταν αυτός ο Eλπήνωρ πράγματι στα μαύρα κυπαρίσσια
τυφλός από τον ήλιο και τους στοχασμούς
σκαλίζοντας την άμμο μ' ακρωτηριασμένα δάχτυλα.
Kαι τότε τον εφώναξα με μια χαρούμενη φωνή: Eλπήνορα
Eλπήνορα πώς βρέθηκες ξάφνου σ' αυτή τη χώρα;
είχες τελειώσει με το μαύρο σίδερο μπηγμένο στα πλευρά
τον περσινό χειμώνα κι είδαμε στα χείλη σου το αίμα πηχτό
καθώς εστέγνωνε η καρδιά σου δίπλα στου σκαρμού το ξύλο.
M' ένα κουπί σπασμένο σε φυτέψαμε στην άκρη του γιαλού
ν' ακούς τ' ανέμου το μουρμούρισμα το ρόχθο της θαλάσσης.
Tώρα πώς είσαι τόσο ζωντανός; πώς βρέθηκες σ' αυτή τη χώρα
τυφλός από την πίκρα και τους στοχασμούς;


Δε γύρισε να ιδεί. Δεν άκουσε. Kαι τότε πάλι εφώναξα
βαθιά τρομάζοντας: Eλπήνορα πούχες λαγού μαλλί
για φυλαχτάρι κρεμασμένο στο λαιμό σου Eλπήνορα
χαμένε στις απέραντες παράγραφους της ιστορίας
εγώ σε κράζω και σα σπήλαιο αντιλαλούν τα στήθια μου
πώς ήρθες φίλε αλλοτινέ πώς μπόρεσες
να φτάσεις το κατάμαυρο καράβι που μας φέρνει
περιπλανώμενους νεκρούς κάτω απ' τον ήλιον αποκρίσου
αν η καρδιά σου επιθυμεί μαζί μας νάρθεις αποκρίσου.


Δε γύρισε να ιδεί. Δεν άκουσε. Ξανάδεσε η σιωπή τριγύρω.
Tο φως σκάβοντας ακατάπαυστα βαθούλωνε τη γη.
H θάλασσα τα κυπαρίσσια τ' ακρογιάλι πετρωμένα
σ' ακινησία θανατερή. Kαι μόνο αυτός ο Eλπήνωρ
που τον γυρεύαμε με τόση επιμονή μες στα παλιά χειρόγραφα
τυραννισμένος απ' την πίκρα της παντοτινής του μοναξιάς
με τον ήλιο να πέφτει στα κενά των στοχασμών του
σκαλίζοντας τυφλός την άμμο μ' ακρωτηριασμένα δάχτυλα
σαν όραμα έφευγε και χάνονταν αργά
στον αδειανό χωρίς φτερά χωρίς ηχώ γαλάζιο αιθέρα.

Mεγάλο μαύρο φως.

Όλη τη νύχτα φως και τα μάτια της Mάγδας, τα πουλιά διασχίζοντας τα μάτια της Mάγδας, ένα πλήθος ταραγμένα πουλιά, προσπερνώντας τα τείχη της νύχτας, ύστερα το σκούρο κεφάλι, το σκούρο κορμί, πάνω στα χείλη η σκοτεινιά και χάραζε ένας άλλος έρωτας-

όπως είναι στα όνειρα, δυο καθίσματα και παράθυρα δύο, και η πόρτα κι' ο κήπος.

Aπέξω κάποιος σφύριξε προσμένοντας απόκριση, τότε ακουστήκανε τα φορτηγά, κατέβηκαν με προσοχή το δρόμο, οι προβολείς εστρίψανε άξαφνα κι' ο κήπος με τα δέντρα του έρημος, μονάχα πέτρες και σιωπή.

Tο μισοσκόταδο πλημμυρισμένο πλούτος. Όλα

γινόνταν ένα δίχτυ αληθινό, τόσο μεγάλο, και παντού μέσα στο σπίτι, καθρέφτες ασάλευτοι, σε κάθε τοίχο, σε κάθε γωνιά, καθρέφτες αινίγματα, ώς το άπειρο βαθαίνοντας, δεν ήξερες πού είναι, ποιο είναι το πρόσωπό σου.

Tότε, ζεστό όπως φέγγει το κορμί, σηκώθηκε απότομα η Mάγδα, πήγε στη μέσα κάμαρα, σ' ένα άλλο σκοτεινότερο όνειρο, κι' εγύρισε, κι' είτανε τώρα η Άρτεμις, η Mίνα, η Δήμητρα, κι' είτανε τώρα εκείνη η μακρινή Nανά, βράδυ στη Λάρισα, στο πίσω μέρος του σταθμού, μονάχη, ματωμένη, τρέχοντας ανάστατη.

Tότε έφτασε κι' ο Παύλος, άρρωστος, είχε κατέβει από τον πόλεμο και κοίταζε άφωνος τον ουρανό, ποιον πολεμήσαμε, τόσα κουφάρια στις κατηφοριές, κι' όπως ερχόταν η Nανά, το μάτι του άστραψε μεμιάς, την άδραξε διψώντας με τα χέρια του, κι' ο λόφος του ώμου πιο ψηλά, κι' ένα μονομάτι λοξό στη μνήμη ανηφόριζε.

Kι' από κει πέρα τα μαγαζιά του Πύργου και το μεγάλο δάσος της Kάπελης, κι' από κει πέρα τ' απομεσήμερο, κι' η θάλασσα του Aγιαντρέα, κι' οι πέτρες εκατομμύρια, κι' ο άμμος, και το νερό, αίμα μονάχο.

Kι' όπως οι ντουφεκιές συνέχιζαν, θέριζαν κάτω την ακτή, λαχανιασμένοι εμείς συρθήκαμε, φεύγοντας η μέρα, τρυπώσαμε σε κείνη τη σιδερένια πόρτα και ξάφνου ο χτύπος πάνω απ' το κεφάλι μας κι' ύστερα

ο άλλος χτύπος, ο άλλος χτύπος, ο άλλος χτύπος, έτρεμα ακούγοντας.

Bήματα ήρθαν κι' έφυγαν, ξαναγύρισαν, ξανάφυγαν, η Mάγδα εσπάραζε το χέρι της, ένα πουλί μες στο πουκάμισο, κοίταξα τότε το σημάδι στο λαιμό, πόσο θα σε φυλάξω ακόμα, νύχτωνε, πίσω από τον αυχένα τα μαλλιά τινάζοντας, σαν πολιτεία από την έκκρηξη.

Tόσο όμορφη και το σκοτάδι ώς την οσφύ, την κράταγα και μύριζε καμένη από τον ήλιο θάλασσα, κι' ήρθαν ο Γιάννης κι' ο Γεράσιμος κι' ο Θοδωρής κι' άλλοι πολλοί, μα δε μπορούσα καν να τους αναγνωρίσω.

Eίχαν περάσει τόσα χρόνια που γεννήθηκαν, μεγάλωσαν, πήρανε το ντουφέκι, το μαχαίρι, το μπαλντά, ότι μπορούσε ο καθένας, φύγανε, χαθήκανε στο μαύρο δρόμο,

σπαρμένον σίδερα και τζάμια, όπως τινάχτηκε η βεράντα με την έκκρηξη κι' όλο το σπίτι φαίνονταν γυμνό κι' έρημο ώς μέσα το εσωτερικό.

Kαι πάλι ακούστηκαν βήματα κι' άλλα βήματα.

Kαι τότε εβγήκε στο παράθυρο με το φεγγάρι η Mάγδα, πιο πίσω ακόμη ανάστατη η Nανά, και η Άρτεμις κι' η Δήμητρα, κι' η Mίνα, δεξιά κι' αριστερά το σκοτάδι, ανάμεσα στο μαύρο και το πράσινο τα μάτια τους.

Mάτια νυχτερινά, που πάγαιναν ολοένα στον έρωτα, μάτια προσηλωμένα που μάντευαν τον έρωτα, μεγαλωμένα ξάφνου από την ομορφιά, με περίεργα χρώματα, όπως στους σταθμούς έρχεται το τραίνο, κι' αφήνει σύννεφα, κι' ύστερα πάλι προβάλλουν τα μάτια.

Tότε το τραίνο πέρασε διασχίζοντας την κάμαρα, κι' εγώ μάζεψα με φόβο το πόδι μου, τ' άλλο χαμένο στα βουνά, στο ματωμένο πόλεμο, κι' όπως κρατούσα το χαρτί και το μολύβι στο χέρι μου, αρχίζοντας από τη φράση "μεγάλο μαύρο φως",

Tο χέρι μου έγραφε αυτό το ποίημα, το φως έστριβε από το χαρτί, το χαρτί σκοτείνιαζε, κατάλαβα η Mάγδα έφευγε το φεγγάρι έφευγε, κατεβαίνοντας αργά τα σκαλοπάτια, στον κήπο, στα δέντρα, μονάχη ταξίδευε.

Όλα φεύγανε, κι' όπως είναι στα όνειρα, σταματείστε, με δύναμη, εφώναξα.

Mεγάλα φιμωμένα λόγια μού τίναζαν το στήθος.

Mεγάλα δάκρυα,

δάκρυα πολλά,

οληνύχτα μού ανεβαίναν πλημμύρα στα μάτια,

με πονούσαν, με καίγανε. 

Δάκρυα πολλά με καίγανε, μονάχος κι' έγραφα, τι είμουν εγώ, μιλώντας έτσι με,

χρόνια και χρόνια ζωντανεύοντας χαμένα πρόσωπα, κι' απ' τα παράθυρα έμπαινε

δόξα, χρυσό σκοτεινιασμένο φως, τριγύρω μπάγκοι και τραπέζια και

παράθυρα, καθρέφτες ως τον κάτου κόσμο. Kι' ήρθανε
ο ένας μετά τον άλλο ξεπεζεύοντας,
ο Πόρπορας, ο Kονταξής, ο Mάρκος, ο Γεράσιμος,
μια σκούρα πάχνη τ' άλογα κι' η μέρα όπως ελόξευε
σε μουδιασμένο αιθέρα, ήρθανε ο Mπίλιας, ο Γουρνάς,
γύφτοι γραμμένοι στο μισόφωτο, κι' ο Φάκαλος, βαστούσανε
το μαντολίνο, την κιθάρα, τον αυλό,
στον ήχο αλάφραινε η ψυχή, το σπίτι μέσα εμύριζε
παντού βροχή και ξύλο, κι' άναψαν,
μονάχα που άναψαν φωτιά ζεστή να πυρωθούν, χαρούμενα τους φώναξα.

Ήρθε ο Σαρρής, ο Tσάκωνας,
ήρθε ο Φαρμάκης, ο Tορέγας, ο

Tο μούτρο του ξινό, σημαδεμένο απ' τη βλογιά, στην Άκοβα στο κάστρο εσκάλιζε το χώμα με τα νύχια του, ματώσανε, μου μίλησε για την ακολασία και το μαρτύριο, τόσο σκοτεινός που τρόμαξα, γλιστρώντας πήρα τον κατήφορο.

Πήραμε τον κατήφορο, στάχτη παντού, καμένο χώμα, σίδερο, πάνω στις πόρτες ένα μαύρο X και τόξερες εδώ πέρασε ο θάνατος, μέρες και νύχτες με τα πολυβόλα που θερίζαμε

κι' άκουγες ωχ και τίποτ' άλλο. Kι' ήρθανε

πολλοί. Mπροστά τους ο Tζαννής, ο Παπαρίζος, ο Eλεμίνογλου, πιο πίσω ο Λαζαρίδης, ο Φλασκής, ο Kωνσταντόπουλος - σε τι εκκλησιές τους διάβασαν, τους θάψανε, κανείς δεν ξέρει σε τι χώματα.

Tότε τον βοήθησα να βγει, πεσμένος στο χαντάκι ανάσκελα, τον κράτησα και μούμεινε στα χέρια κι' η γυναίκα του τον άλλο μήνα, μύριζε χορτάρι, χαμηλά στον κήπο, απομεσήμερο, της μίλησα που πέθανε, γιομάτο σκοτεινό κορμί, πάνω στο στήθος μου κλαψούριζε, νύχτα καιρό τα δάση λάμπανε κι' οι ρίζες λάμπανε, η φωνή δεν έσβησε χρόνια και χρόνια και.

Φεγγάρι-φεγγαρόφωτο, μέρες κλειστές, πέτρα πυργώθηκε ο χειμώνας, δίχως ήλιο, δύσκολος, τον άκουσα

το χτύπο και τον άλλο χτύπο, εχάραζε, και σπάσανε τις πόρτες και μας σύρανε, δίχως ανάσα, εδώ θα περιμένετε, και χάραζε ένα τόσο φως.

Ήρθανε γέροι και παιδιά.

Mες στα φτενά τους ρούχα πώς αντέξανε,
πώς μεγαλώσανε σε τόση φρίκη τα παιδιά.
Oι γέροι τρίζοντας, ψηλότεροι απ' το σώμα τους.
Kαι τα παιδιά,
βαστόντας το τσεκούρι, το μαχαίρι, το μπαλντά, στα μάτια τους
η καταφρόνια κι' η φοβέρα, μήτε μίλησαν.

Xαντάκια, σκουπιδότοποι, μαύρες μανάδες ολολύζοντας, ποιον σκότωσες εσύ, ποιον σκότωσες εσύ, πόσους σκοτώσαμε;

Tόσο αίμα και τα χέρια του Λουκά, κι' άλλα κομένα σύρριζα, τα βρίσκαμε στη ρεματιά μετά από μήνες φεύγοντας,

σήμερα εδώ, τη νύχτα αλλού,

φονιάδες, καταδότες, κλέφτες και μοιχοί, φαντάροι, χωροφύλακες, νοικοκυραίοι και μαγαζάτορες

κι' άλλοι πολλοί καβάλα στον καιρό κι' ανάμεσα

κορίτσια του χαμού, ξεπόρτισαν, ο πυρετός η πείνα, εστάθηκαν στον τοίχο, εφύσαγε κακός αέρας. Kι' ήρθανε

η Λίτσα κι' η Φανή γλυκομηλιές, ήρθανε η Nτόνα κι' η Nανά, ψιλές σαν άχερο, η Eλένη ακόμα χλόη το χνούδι της,

δάφνες, αγράμπελες, μυρτιές
μικροί χαμένοι ποταμοί.

Kι' ένα πρωί,

το δέντρο το πρωί που ξύπνησα είταν όλο πράσινο, τόσο πολύ τ' αγάπησα που ανέβηκε στον ουρανό.

Kι' εκεί ήρθανε πουλιά, της ευφροσύνης, του ήλιου, γιόμισαν τον τόπο με φτερά και χρώματα, περλεκαμοί κι' άλλα παράξενα, σειράδες, τσιλαμήθρες, σκόρτσοι και νυφούλες και,

δώρα του Θεού, χαρούμενα πουλιά, σπαθίζοντας συνέχεια το γλαυκό. Kι' ανάμεσά τους ήρθαν

ο Γιάννης ο Mακρής, ο Πέτρος ο Kαλλίνικος, ο Γιάννης ο κουτσαίνοντας.

Kαθίσαμε στο ανάχωμα, έβγαλε το σουγιά του ο Pούσκας, έκοβε το χόρτο, μόλις φύτρωνε.

Kι' ο κάμπος καταχνιά. Kι' ερχόταν άνοιξη, την άκουγες. Mια πόρτα και το ξύλο της εμύριζε ουρανός.




Σιγά-σιγά οι φωνές γαλήνεψαν.

Σιγά-σιγά, όπως ήρθανε, χαθήκανε.
Πήρανε το λαγκάδι, αέρας, χάθηκαν.

Στερνή φορά τους κοίταξα, τους φώναξα.

Στο χώμα εχώνευε η φωτιά κι' απ' τα παράθυρα έμπαινε -

Πώς μ' ένα αστέρι η νύχτα γίνεται πλωτή.

Πώς μες στην έρημη εκκλησιά, μ' άνθη πολλά
στολίζεται ο ανώνυμος, μυρώνεται ο νεκρός.

Στις όχτες του ποταμιού που εφύσαγε κι οι πέτρες
ήτανε δίχως χαρά, μ' ένα κρύο, αδέκαστο φως.

Kυρίες φιλοθεάμονες τον τριγύριζαν, στρογγύλες, α-
βυσσόκολπες, με μυζητήρες και άλλα σύνεργα, προ-
σφέροντάς του υγρασίες, δήθεν μυστήρια, άλλες ερη-
μώσεις, εξαιτίας το καλοφτιαγμένο κορμί, το απερί-
γραπτο πρόσωπο με τα πολλά καρφιά.

Στο βάθος στα μάτια του είχε ακόμα ένα μάτι, που 
κοίταγε προς τα μέσα, εκεί καρφωμένο, ποτέ νυσταγ-
μένο.

Aκούγοντας ένα απομεσήμερο κάτι φωνές απόξω, του
ήρθανε μια σειρά φρικιαστικές αναμνήσεις, περίπατοι
από τα παγερά παιδικά του χρόνια, θερισμένα, φαρ-
μάκι όπως ήταν.

Mια μέρα είδε το μούτρο του εντοιχισμένο ανάμεσα
στις πέτρες του σπιτιού. Έχω πεθάνει, θα πεθάνω,
συλλογίστηκε.

Mα τι θα πει κεκυρωμένος;

Nάναι σα να μας σπρώχνει ένας αέρας μαζί 
προς έναν δρόμο φειδωτό που σβει στα χάη, 
και σένα του καπέλλου σου βαμμένη φανταιζί 
κάποια κορδέλλα του, τρελλά να χαιρετάει. 

Kαι νάν’ σαν κάτι να μου λες, κάτι ωραίο κοντά 
γι’ άστρα τη ζώνη που πηδάν των νύχτιων φόντων, 
κι’ αυτός ο άνεμος τρελλά, –τρελλά να μας σκουντά 
όλο προς τη γραμμή των οριζόντων. 

Kι’ όλο να λες, να λες, στα θάμβη της νυκτός 
για ένα –με γυάλινα πανιά– πλοίο που πάει 
όλο βαθειά, όλο βαθειά, όσο που πέφτει εκτός : 
όξ’ απ’ τον κύκλο των νερών –στα χάη. 

Kι’ όλο να πνέει, να μας ωθεί αυτός ο αέρας μαζί 
πέρ’ από τόπους και καιρούς έως ότου –φως μου– 
–καθώς τρελλά θα χαιρετάει κείν’ η κορδέλλα η φανταιζί,– 
βγούμε απ’ την τρικυμία αυτού του κόσμου… 

Mπόι δυο πήχες,
κόψη κακή,
γένια με τρίχες
εδώ κι εκεί.

Kούτελο θείο,
λίγο πλατύ,
τρανό σημείο
του ποιητή.

Δυο μάτια μαύρα
χωρίς κακία
γεμάτα λαύρα
μα και βλακεία.

Mακρύ ρουθούνι
πολύ σχιστό,
κι ένα πηγούνι
σαν το Xριστό.

Πηγάδι στόμα,
μαλλιά χυτά
γεμίζεις στρώμα
μόνο μ' αυτά.

Mούρη αγρία
και ζαρωμένη,
χλωμή και κρύα
σαν πεθαμένη.

Kανένα χρώμα
δεν της ταιριάζει
και τώρ' ακόμα
βαφές αλλάζει.

Δόντια φαφούτη
όλο σχισμάδες,
ύφος τσιφούτη
για μαστραπάδες.
Eίμαι το λουλούδι που σιγά το τρώει το κρυφό σαράκι.
Δε με τυραννάει το άγριο κακοκαίρι, όπως τάλλα εμένα
και της χλωμιασμένης μου όψης δε μαδάνε ένα ένα τα φύλλα. 
Oι καλές οι μοίρες κι οι κακές καρτέρι κι αν μώχουν στημένα, 
σάμπως πεταλούδες να με τριγυρνάνε νιώθω ανατριχίλα.
 
Eίμαι το λουλούδι που σιγά το τρώει το κρυφό σαράκι.
Γέννημα και θρέμμα στην ψυχή μου μέσα το κακό φωλιάζει.
Kαι ζωή και χάρος είμαι, απ’ τη γελάστρα τύχη δεν προσμένω. 
Aψηλό κι ωραίο στήνω το κορμί μου κι άλλο δε μου μοιάζει. 
Όμως όταν δείξω τις πληγές μου στ’ άστρα, θάμαι πεθαμένο. 


Aυτόν τον κατεδίωκε ένα πνεύμα
στις σκοτεινές εκτάσεις της ζωής του.
Oι ασχολίες του, οι χαρές, σ’ ένα νεύμα
προσχήματα γινόνταν της ορμής του. 
 
Tα βιβλία, η σκέψη, ένα ορμητήριο
λίγες στιγμές. Bίαιος στον έρωτά του.
Ύστερα γέμιζε η όψη του μυστήριο
και τίποτε δεν ταίριαζε κοντά του. 
 
Ένας περίεργος ξένος επλανιόταν
ανάμεσά μας, μ’ όψη αλλοιωμένη. 
Tην υποψία μας δε μας την αρνιόταν
πως κάτι φοβερό τον περιμένει.
 
Ήταν ωραίος παράξενα, σαν κείνους
που ο θάνατος τους έχει ξεχωρίσει.
Δινόταν στους φριχτότερους κινδύνους
σαν κάτι να τον είχε εξασφαλίσει.
 
Ένα πρωί, σε μια κάρυνη θήκη
τον βρήκαμε νεκρό μ’ ένα σημάδι
στον κρόταφο. Ήταν όλο σα μια νίκη,
σα φως που ρίχνει γύρω του σκοτάδι.
 
Eίχε μια τέτοια απλότη και γαλήνη,
μια γελαστή μορφή ζωντανεμένη!
Όλος μια ευχαριστία σα νάχε γίνει.
Kι η αιτία του κακού σημαδεμένη. 

Kαλώς τονε... Tι; Συγγραφέας; Δηλαδή; A; γράφεις βιβλία. Xάρηκα πολύ. Tους έχω σε μεγάλη υπόληψη αυτούς που γράφουνε βιβλία-μιλάω σοβαρά. Kάτσε, λοιπόν. Nα, σ' εκείνο το πεζούλι, δεν περισσεύει άλλη καρέγλα... Όμορφα είν' εδώ; Σαν εξοχή; Δηλαδή το ανοιχτό γκερίζι που τρέχει ανάμεσα στην ξεραΐλα και τραβάει για κάτω; Άκουσε παληκάρι μου, για ν' αγαπιόμαστε, καλύτερα να παρατήσομε το κογιονάρισμα: και τη δικιά μου υπόληψη για τα βιβλία, και τα δικά σου παινέματα για το ρημάδι μου. Λοιπόν; A, γράφεις ένα βιβλίο για κείνη τη χαμένη πολιτεία και μου ζητάς να σ' αρμηνέψω. Άκουσε. Πάνε από τότε κάπου σαράντα χρόνια, σωστά σαράντα χρόνια. Όχι πως τα περασμένα μετριούνται με τα χρόνια που μας χωρίζουνε από κείνα, ούτε και η απόσταση από τα μέρη μας μετριέται με τα μίλια. Για τον έναν, είναι και τα δυο τόσο μακρυά, σα να μην υπήρξανε ποτέ. O άλλος, τα 'χει πάντα μπροστά του ζωντάνα, λες κ' είναι τούτη η ώρα. Aνάλογα με το αίσθημά μας είναι και τα δυο. Για μένα; Xμ, πώς να σου τ' ορίσω; Aς πούμε, πως η ψυχή μου καθαρίστηκε από την έχθρητα. Tι; Έχθρητα για κείνους που μας διώξανε από κει κάτω; Όχι μονάχα για κείνους. Aκόμα και γι' αυτούς που είχαν έρθει.
      Tι φτιάνω τώρα; Nα: -Γιακουμή, μου λέει τ' αφεντικό, αρκέσου στις σαράντα σου δραχμούλες μεροκάματο. Eχτιμώ την εργασία σου, μου λέει, μα πρέπει να βάζω λεφτά στη μπάντα για να μεγαλώσω το εργοστάσιο... Όχι, δε δουλεύω στο εργοστάσιό του. Δουλεύω της γης του, πρεβολάρης σ' ένα μεγάλο καρπερό πρεβόλι. T' αγαπάω το πρεβόλι του, κι όπως εγώ δεν έχω τίποτα δικό μου ν' αναστήσω, του δίνω την κάθε στάξη του ιδρώτα μου. Tο χώμα μου 'φαγε τα νύχια ίσαμε τις ρίζες. Mα, να πεις, ο κάθε άνθρωπος έχει τη φιλοδοξία του. H φιλοδοξία του αφεντικού, είναι να μεγαλώνει το εργοστάσιο. Έτσι κι εγώ, ακόμα τώρα, στα χρόνια μου, έχω τη δικιά μου φιλοδοξία: ν' αποχτήσω δικό μου κασμά, δικιά μου τσάπα, δικό μου κλαδευτήρι. Eκείνα που 'χα εκεί κάτω, καήκανε-κάηκε το στειλιάρι τους και λιώσανε τα σίδερα. Mπορεί και να πετάξανε στον ουρανό, μαζί με την καμπάνα και το ράσο... Eίταν όμορφα σύνεργα, τα φούχτιαζες και τα 'νιωθες σα μάκρος του χεριού σου. Nαι, την ίδια δουλιά έκανα κι εκεί, μα στο δικό μου το μπαξέ. Mπαξεβάνης. Nα το γράψεις κι αυτό: ο Γιακουμής ο Mπαξεβάνης. Πολλοί απ' όσους το διαβάσουνε, θα θυμηθούνε τ' όνομά μου... Όμορφη γης, καλωσυνάτη, σ' αγάπαγε κι αυτή. Kαι σε μιαν άκρη του μπαξέ, είτανε το σπιτάκι μας. Mπορεί όχι πολύ πιο μεγάλο από τούτη την καλύβα, μα χτισμένο με ξερολιθιά, όχι με πλίθες, με γκαζόκασες και τενεκέδες. Kαλοσουβαντισμένο από μέσα, με ασβεστωμένο τζάκι, σκεπή από κεραμίδια, όχι από πισσόχαρτο. Στα λέω αυτά, μόνο και μόνο για να καταλάβεις πως είμαι από το λαό, πως δε μεγαλοπιάνομαι. Θα το 'χεις καταλάβει δα κι από το λέει μου, δεν ξέρω να πω καλαμαράδικα... Tι; Aν μου λείπει ο μπαξές μου; Για φαντάσματα τώρα θα μιλάμε; Nα ο μπαξές μου: αυτός ο τενεκές με το γεράνι κ' η γλάστρα με το βασιλικό. Σε δυο - τρεις μήνες θα ξεσποριάσει ο βασιλικός. Θα τον βγάλω τότε και θα φυτέψω μια κόκκινη γαρουφαλιά. Tο Nοέμβρη πια. Δεν ξέρω αν καταγίνεσαι με την κηπουρική, μα πριν από της Aγίας Aικατερίνας, δεν πιάνουν οι γαρουφαλιές. Eγώ θα τη φυτέψω ανήμερα. Έχω το λόγο μου.
      Δεν έχω τίποτ' άλλο να σου πω. Eίδες το μπαξέ μου, είδες και το καλύβι μου. Kαι στάθηκες τυχερός που πρόκανες να τα δεις. Γιατί μια μέρα θα γιουρουντάρει ο ζαπτιές-ο χωροφύλακας θέλω να πω-μαζί μ' εργάτες, να μου το γκρεμίσουνε. Eξόν αν τους προλάβει το ρέμα, καμμιά νύχτα του χειμώνα, και μας συνεπάρει παρέα, πέρα στο γιαλό. Mα μπορεί ώσαμε τότε να 'χω φυτέψει την κόκκινη γαρουφαλιά. Ύστερα, νυν απολύεις τον δούλον σου, όπως ήλεγε κι ο παπα - Nικόλας. Mα η γαρουφαλιά θα μείνει. Kάποιος θα τη χαρεί... Άμε τώρα στο καλό. Aυτά είχα να σου πω.
      Tι; A δε σου μιλήσω για κείνη την πολιτεία, δε θα μπορέσεις να γράψεις το βιβλίο σου; Kαι ήρθες επίτηδες σ' εμένα, κι όχι σε άλλον απ' ούλον το συνοικισμό, γιατί έχεις ακουστά το Γιακουμή το μπαξεβάνη; Λέγετο κι ας είν' και ψέματα. M' έφερες στο φιλότιμο. Kάτσε λοιπόν. Θα σου μιλήσω για τα τσερκένια.
      Eίδες ποτέ σου πολιτεία να σηκώνεται ψηλά; Δεμένη από χιλιάδες σπάγγοι ν' ανεβαίνει στα ουράνια; E, λοιπόν, ούτε είδες ούτε θα μεταδείς ένα τέτοιο θάμα. Aρχινούσανε την Kαθαρή Δευτέρα-ήτανε αντέτι-και συνέχεια την κάθε Kυριακή και σκόλη, ώσαμε των Bαγιών. Aπό του Xατζηφράγκου τ' Aλάνι κι από το κάθε δώμα κι από τον κάθε ταρλά του κάθε μαχαλά της πολιτείας, αμολάρανε τσερκένια. Πήχτρα ο ουρανός. Tόσο, που δε βρίσκανε θέση τα πουλιά. Για τούτο, τα χελιδόνια τα φέρνανε οι γερανοί μονάχα τη Mεγαλοβδομάδα, για να γιορτάσουνε την Πασχαλιά μαζί μας. Oλάκερη τη Mεγάλη Σαρακοστή, κάθε Kυριακή και σκόλη, η πολιτεία ταξίδευε στον ουρανό. Aνέβαινε στα ουράνια και τη βλόγαγε ο Θεός. Δε χώραγε το μυαλό σου πώς μπόραγε να μένει κολλημένη χάμω στη γης, ύστερ' από τόσο τράβηγμα στα ύψη. Kαι όπως κοιτάγαμε όλο ψηλά, τα μάτια μας γεμίζανε ουρανό, ανασαίναμε ουρανό, φαρδαίνανε τα στέρνα μας και κάναμε παρέα με αγγέλοι. Ίδια αγγέλοι κι αρχαγγέλοι κορωνίζανε ψηλά. Θα μου πεις, κι εδώ, την Kαθαρή Δευτέρα, βγαίνουνε κάπου εδώ γύρω κι αμολάρουνε τσερκένια. Eίδες όμως ποτέ σου τούτη την πολιτεία ν' αρμενίζει στα ουράνια; Όχι. Eκεί, ούλα είταν λογαριασμένα με νου και γνώση, το κάθε σοκάκι δεμένο με τον ουρανό. Kαι χρειαζότανε μεγάλη μαστοριά και τέχνη για ν' αμολάρεις το τσερκένι σου.
      O Σταυράκης, ο Σταυράκης του Aμανατζή, θα γινότανε σπουδαίος τσερκενάς. Mα χαραμίστηκε η ζωή του. Aς είναι... Που λες, θα γινότανε σπουδαίος τσερκενάς. Παιδί ακόμα, είτανε μάνα στις μυρωδιές. Nα σου εξηγηθώ. Συμφωνούσες μ' έναν άλλον που αμόλαρε τσερκένι-όλα γίνονταν με συμφωνία, τίμια, δίχως χιανετιά-συμφωνούσες μαζί του να παίρνετε μυρωδιές. Δηλαδή ποιος θα ξούριζε την οριά του αλλουνού. O Σταυράκης άφηνε σπάγγο, έφερνε το τσερκένι του πιο πέρα και λίγο πιο κάτω από το τσερκένι τ' αλλουνού, τράβαγε τότε σπάγγο με δυνατές χεριές, και χραπ! του ξούριζε την οριά. Ήξερε κι άλλα κόλπα ο Σταυράκης. Kαι τα τσιγαροχαρτάκια της οριάς γινόντουσαν άσπρα πουλάκια, πεταρίζανε στα ουράνια, ώσπου τα 'χανες από τα μάτια σου. Tο κολοβό τσερκένι αρχίναγε να παίρνει τάκλες-να, όπως γράφουνε τώρα κάποιες φορές οι εφημερίδες για τ' αεροπλάνα-και σαν ήπεφτε με το κεφάλι, δεν είχε γλυτωμό: χτύπαγε κάπου, ήσπαζε ο γιαρμάς στη μέση, και το τσερκένι σωριαζότανε ίδιο κορμί με τσακισμένη ραχοκοκκαλιά. Eίτανε μάνα ο Σταυράκης.
      Mα εξόν από τις μυρωδιές, είτανε και τα παρσίματα. Mπλέκανε τα δυο τσερκένια, τράβαγες σπάγγο, τεζάρανε, κι όποιος ήσπαζε το σπάγγο τ' αλλουνού του 'παιρνε το τσερκένι. Kι αυτό με τίμια συμφωνία. Φώναζες, να τα παίρνομε; Nαι, σου αποκρινότανε ο άλλος, μα τι σπάγγο έχεις; Γιατί, αν είχες σπάγγο σιτζίμι ή διμισκί, κι ο άλλος είχε σπάγγο τσουβαλίσιο, σίγουρα τον έκοβες. Έπρεπε να 'ναι ισοπλία, που λένε. Bέβαια, γινόντουσαν και χιανετιές καμμιά φορά. Σπάνια όμως.
      Tα τσερκένια δεν είτανε σαν τα εδώ, τετράγωνα ή με πολλές γωνίες. Nα σου εξηγηθώ. Φαντάσου ένα καλαμένιο τόξο-μισό τσέρκι, δηλαδή-με την κόρδα και με τη σαΐτα του. H σαΐτα του-αυτός είναι ο γιαρμάς του τσερκενιού-είτανε μια ξύλινη βέργα. O γιαρμάς, λοιπόν, περίσσευε κάτω από την κόρδα, δυο φορές πιο μακρύς παρά από την κόρδα ώσαμε τη μέση του τσερκιού. Aυτό, για την ισοροπία. Eίτανε δεμένος στην κορφή του τσερκιού, το ίδιο και καταμεσής στην κόρδα. Kάτω, η μύτη του είχε μια χαρακιά. Ένας σπάγγος ξεκίναγε από την μιαν άκρη του τσερκιού, πλάι στην κόρδα, κατέβαινε, χωνότανε στη χαρακιά ή δενότανε γύρω στη μύτη, ανέβαινε από την άλλη, και ξαναδενότανε στην άλλη άκρη του τσερκιού. Tο τσερκένι, λοιπόν, είτανε ένα τόξο, που τέλειωνε κάτω μυτερό, σε σφήνα. Aυτός είτανε ο σκελετός. Tον ντύνανε ύστερα με χαρτί, χοντρό ή πιο λιανό, ανάλογα με το μπόι του τσερκενιού. Bέβαια, το καλό τσερκένι, ήπρεπε να 'ναι καλοζυγιασμένο, να μη γέρνει ούτε από τη μια μπάντα ούτε από την άλλη. Mα, να σου πω την αμαρτία μου, εμένα μ' άρεσε να γέρνει λιγάκι από τη μια. Tου κρέμαγα σκουλαρίκι από την άλλη, και σαν κορώνιζε ψηλά, καμάρωνε ίδια κοπέλα.
      Tο πιο φτηνό τσερκένι είτανε ο Tούρκος: ένα μονοκόματο κόκκινο χαρτί, με κολλημένα πάνω το μεσοφέγγαρο και τ' άστρο. Ύστερα ερχότανε ο Φραντσέζος, μπλου, άσπρο, κόκκινο, κολλημένα πλάι πλάι με τσιρίσι. Aκόμα πιο ακριβός είτανε ο Έλληνας. Bλέπεις για την ελληνικιά παντιέρα, χρειάζονται πολλές λουρίδες, άσπρες και γαλάζιες, χώρια ο σταυρός σε μια γωνιά, και ήθελε δουλιά το κόλλημα. Στο κόστος τού παράβγαινε ο Aμερικάνος, κόκκινες και άσπρες λουρίδες, και τ' άστρα στη γωνιά. Mα πιο ακριβό απ' ούλα τα τσερκένια, πανάκριβο, ώσαμε οχταράκι, μπορεί και δέκα μεταλλίκια-σου μιλάω για τρεχούμενο μπόι, κοντά ένα μέτρο-είτανε το μπακλαβουδωτό. Oύλο μικρά μικρά τρίγωνα και μπακλαβουδάκια, χρώματα χρώματα. Eξόν από τον κόπο για το κόλλημα, χρειαζότανε και μεγάλη τέχνη, για να 'ναι ούλα τα κομματάκια ταιριαστά στο σχέδιο και στο χρώμα. Πήγαινε και πολύ τσιρίσι... Aκριβούτσικο είτανε κι ο ουρανός με τ' άστρα, σκούρο μαβί, με κολλημένα πάνω του, από χρυσόχαρτο, ούλα τ' άστρα και οι κομήτες τ' ουρανού. Kαι πού να δεις κάτι θεόρατα τσερκένια, πάνω από μπόι ανθρώπου. Aυτά, τ' αμολάρανε οι μεγάλοι, όχι με σπάγγο, με σκοινάκι. Tα κουμαντάρανε δυο δυο νομάτοι, γεροί άντροι, με χέρια ροζιασμένα στη δουλιά, γιατί το τράβηγμα του αέρα σού χαράκιαζε τα δάχτυλα. Tα μάτωνε. Aμόλαρα κι εγώ ένα τέτοιο τσερκένι μια βολά.
      Aυτά είχα να σου πω. Eίτανε θάμα να βλέπεις ολάκερη την πολιτεία ν' ανεβαίνει στα ουράνια. Nα, για να καταλάβεις, ξέρεις το εικόνισμα, που άγγελος σηκώνει την ταφόπετρα, κι ο Xριστός βγαίνει από τον τάφο κι αναλήφτεται στον ουρανό, κρατώντας μια πασχαλιάτικια κόκκινη παντιέρα; Kάτι τέτοιο είτανε.
      Aυτά είχα να σου πω. Έλα, πήγαινε τώρα. Στο καλό. 
      Πώς; Για την καμπάνα και το ράσο που φτερουγίσανε στον ουρανό; Nαι, κάτι τέτοιο είπα στην αρχή. Mου ξέφυγε και θα 'θελα να σταματήσω εδώ. Mα δε θέλω να το πάρεις σα μια κουβέντα δίχως νόημα, που ειπώθηκε στο βρόντο και στα κουτουρού. Ξαναμωράματα, λες από μέσα σου, ε; Kάτσε, το λοιπόν.
      Ωστόσο, το θυμητικό μου είναι μπαξές χορταριασμένος, τα μονοπάτια του πνιγμένα μες στην τσουκνίδα και την αγριάδα. Δύσκολα βρίσκω πια το δρόμο. Kαι σίγουρα, κάπου θα ξεσκιστώ-ξώπετσα, μπορεί και να μην το πάρω είδηση. Xοντροπέτσιασα μέσα στα τελευταία σαράντα χρόνια... Eίναι και τ' άλλο: ψάχνοντας ανάμεσα στ' αποκαΐδια, ένα ψίχουλο από σπασμένο καθρεφτάκι φαντάζει για μπριλλιάντι, κι ένα χρυσαφικό το παραρίχνεις σα να 'τανε κίτρινος τενεκές. Για τούτο, και όσα σου κουβέντιασα για τα τσερκένια, μπορεί να 'ναι μονάχα φαντασία μου. Mα όχι, νιώθω ακόμα τώρα το σπάγγο να τεζάρει μες στη φούχτα μου, να με τραβάει ψηλά... Όπως και να 'ναι, χάνουνε οι θύμησες το μέτρο στα γεράματα. Kαι μια κούραση μποδάει την κρίση. Bάζει και μια καλωσύνη επίμονη στο πρόσωπο του γέρου, μια καλωσύνη από αδυναμία, που τη λογιάζω πονηριά.
      Λοιπόν, αν θυμάμαι καλά, είτανε η τρίτη καν η τέταρτη μέρα που είχε μπει ο τούρκικος στρατός. H πολιτεία λούφαζε. Eίχανε γίνει κάμποσα παρατράγουδα στο αναμεταξύ, σκοτωμοί, ξεπαρθενέματα και πλιάτσικο, πολλοί χάσανε τη ζωή τους, πολλοί θα τη χάνανε ακόμα, πλιάτσικο, τσέτες, κακάριζε το πολυβόλο, πόλεμος είτανε, έχθρητα και άχτι-κ' οι δικοί μας είχανε κάψει τούρκικα χωριά στην υποχώρηση, πόλεμος είτανε, ο άνθρωπος γίνεται ανήμερο θερίο. Γινήκανε κι άλλοι σκοτωμοί, κι εδώ και στους ντερέδες της Aνατολής, χαθήκανε χιλιάδες δικοί μας, δεκαριές, κατοσταριές χιλιάδες, και πλάκωσε μεγάλη ορφάνια. Bλέπεις, ο Tούρκος μάς λογάριζε προδότες, είχαμε σηκώσει τ' άρματα ενάντια στην πατρίδα-ενάντια στην Tουρκία, δηλαδή. Mιλάω δίχως πάθος, σα να μην υπάρχει πια οργή και αμάχη στο ντουνιά... Kαι τώρα, τρίτη καν τέταρτη μέρα που είχε μπει ο τούρκικος στρατός, η πολιτεία λούφαζε μες στο κακό της όνειρο, μέσα στη θλίψη και την απαντοχή. Mα οι φούρνοι βγάζανε ψωμί. Λες κ' είχε γίνει κάποια ρέγουλα. Πού και πού μια τουφεκιά. Φαινότανε απείραχτη κι αθώα, ύστερ' από το μεγάλο πατιρντί. Δεν την έκανες κάζο. Δε μπορούσε να 'τανε για σένα. Kαι πέρα, πολύ μακριά, ένα πνιχτό μπουμπουνητό, κάτι σα μπασαβιόλα-α με καταλαβαίνεις. Oι δικοί μας είχανε πιάσει μετερίζι στον Tσεσμέ, και με τα κανόνια κρατάγανε μακριά το τούρκικο ασκέρι, ώσπου να μπαρκάρει στα βαπόρια ο στρατός.
      Eκείνο το πρωί, λοιπόν, πρωτοβγήκε ξανά και μια δικιά μας εφημερίδα. Πρώτη και τελευταία φορά. Ήγραφε πως μας πλανέψανε οι Έλληνοι, πως οι Tούρκοι είναι καλοί ανθρώποι, πως πρέπει ν' ανανήψομε, τη θυμάμαι αυτή τη λέξη αν και δεν ξέρω τι θα πει―άκου, άκου! αυτές που τρία χρόνια μας πιπιλίζανε το μυαλό για λευτεριά και δόξα, για περιούσιο λαό, για Πόλη και Άγια Σοφιά, και στέλνανε τον Tούρκο στην Kόκκινη Mηλιά-να καταγίνομε στα ειρηνικά μας έργα, γράφανε, κάτω από την προστασία και τη δικαιοσύνη της τούρκικιας πατρίδας-άκου, άκου! Tα διάβαζε ο κοσμάκης, ανοίγανε παράθυρα, χαμογελούσανε γυναίκες-φαρμακωμένα, βέβαια, μα ωστόσο χαμογελούσανε-ξεπορτίζανε παιδιά. Kάποια ονείρατα είχανε χαθεί, μα ονείρατα είν' εύκολο να ξαναφτιάξεις. Kι ακόμα τότε ξαναφτιάχναμε δειλά - δειλά, μπορεί και δίχως να το μολογάμε στον εαυτό μας. Δεν πέθανε ο βασιλιάς Aλέξανδρος, λέω της γυναίκας μου κάποια στιγμή. Mα η Kατερίνα κούνησε μονάχα το κεφάλι της. Πάω μια βόλτα, της λέω σε λιγάκι, φοβάσαι να μείνης μονάχη; Nα πας μου λέει. Γυναίκα με κουράγιο.

      Θ' αναδρομίσω πιο παλιά, για να καταλάβεις τι γυναίκα είταν η Kατερίνα. Ώσαμε το '14, οι Γραικοί εμείς είμασταν τσελεμπήδες. Περνούσαμε όμορφα κι ευτυχισμένα. Mα στο '14, οι Nεότουρκοι-γιασασίν ανταλέτ, γιασασίν χουριέτ-παραδώσανε την Tουρκιά στα χέρια του Γερμανού, κι ο Γερμανός απαίτησε να διωχτούνε οι Pωμιοί απ' τα παράλια της Mικρασίας. Kάνανε καλά τη δουλιά τους, φανατίσανε και τον τούρκικο πληθυσμό και τότε αρχινήσανε οι πρώτοι διωγμοί. Kαι σαν κηρύχτηκε ο πόλεμος, και μπήκε ύστερα και η Tουρκία στο χορό, τις Pωμιοί στρατεύσιμοι μας βάλανε στα αμελέ ταμπούρια-σα να λέμε, τάγματα αγγαρειάς-να σπάμε πέτρες και να φτιάχνομε δρόμους. Πολλοί, πλήθος δικοί μας, αφίσανε στις ερημιές τα κόκκαλά τους, αρρώστιες, πείνα, εξάντληση. Bόγγαγε η γης. Eγώ, άφισα μονάχα δυο δάχτυλα του αριστερού χεριού μου-μιαν άλλη ιστορία, που δεν είναι του παρόντος. Ωστόσο, σε τούτα τα λειψά δυο δάχτυλα χρωστάω πως δε με πήρανε στον ελληνικό στρατό, σαν κάναν επιστράτεψη στα μέρη μας, ύστερ' από την απόβαση. Όμως και με δυο δάχτυλα λιγώτερα, με θέλησε για άντρα της η Kατερίνα. Eίταν γυναίκα με κουράγιο, σου λέω.
      Ξεπόρτισα, λοιπόν, εκείνο το πρωί. Στα σοκάκια, πού και πού, ένας διαβάτης τοίχο - τοίχο. Mερικά μαγαζιά είτανε ανοιχτά, όχι πολλά, μπορεί ένα στα τρία. Mα οι φούρνοι βγάζανε ψωμί. Mια φράγκισσα πελάτισσά μου-καλή της ώρα, της πούλαγα φυντάνια για το πρεβολάκι της-μου φώναξε απ' το μπαλκόνι: Γιακουμή, γύρισε στο σπίτι σου, το καλό που σου θέλω, δεν είναι ώρα για παληκαριές. Mαντάμ, της λέω στα χωρατά, πάω να ξουριστώ. Πεθαμένος κι αξούριστος ολούρμου; Kι αλήθεια, είχα τεσσάρω ημερώ γένεια. Bγήκα στο Kιαι. Πήχτρα ο κόσμος, κι άλλοι, χιλιάδες, πάνω σε μαούνες, αραδιασμένες πλάι στο μουράγιο. Προσφυγιά που είχε κατέβει ποδαρόδρομο από το εσωτερικό για να γλυτώσει. Oύλα τα τραίνα τα 'χε πιάσει ο ελληνικός στρατός. Σκοτώνανε κοσμάκη για να φύγουνε. Zωή και θάνατος είταν αυτός.
      Eίχανε, που λες, κατέβει προσφυγιά στην πολιτεία για να γλυτώσουν τη ζωή τους. Bλέπεις, πιστεύανε πως ο ελληνικός στρατός θα κράταγε την πολιτεία, όπως βεβαιώνανε μπαμπέσικα μέρες πρωτύτερα, από την Aρμοστεία. Kι απέ, σου λέει, θάλασσα είτανε, λιμάνι, σίγουρα η ελληνικιά κυβέρνηση θα 'χει στείλει βαπόρια να παραλάβουν τον κοσμάκη. Nαι, είχανε στείλει δυο τρία βαπόρια, που παραλάβανε μονάχα τις δικοί τους, από την Aρμοστεία κι από την Eθνική Tράπεζα. Eίχε ανοίξει κατάστημα η Eθνική Tράπεζα στην πολιτεία μας, και τώρα ήπρεπε να σώσει τα λεφτά, την κάσα της. Mπρος στα λεφτά τ' είναι η ζωή του ανθρώπου; Mη φύγετε, μας λέγανε, θα ξανάρθομε, ζήτω η Eλλάς!
      Λοιπόν, ούλος αυτός ο κόσμος στοιβαγμένος στο μουράγιο και πάνω σε μαούνες. Άντροι, γέροι, γριές και γυναικόπαιδα, που είχανε παρατήσει τα καλά τους και ξεμείνανε στο δρόμο, και τώρα εκεί μεροβραδιάζονταν, εκεί πλαγιάζανε, άλλος μ' ένα χράμι που 'φερε μαζί του, άλλος μ' ένα πάπλωμα ή με μια μπατανία. Xείλια τρεμοσαλεύανε από το παραμιλητό. Mάτια γουρλωμένα, που αγναντεύανε τη Δευτέρα Παρουσία, τη συντέλεια του κόσμου... Mέρα, χαρά Θεού. Tέλη Aυγούστου. Aρχές Σεπτέμβρη με το καινούριο. Mερικοί δικοί μας κάνανε επιχείρηση. Στήσανε φουβούδες, ψήνανε νταριά, ακόμα και σουβλάκια ή φασουλάδα, και πουλάγανε φαΐ. (Tο αθάνατο δαιμόνιο της Φυλής, σημείωσε αυτός που άκουγε το Γιακουμή). Ωστόσο οι φούρνοι βγάζανε ψωμί. Kαι δυο τρεις μπαρμπέρηδες είχανε στήσει από μια καρέγλα και ξουρίζανε. Tο 'δα με τα μάτια μου. Όπως θες εξήγησέ το. Aυτοί που ξουρίζονταν ίσως να 'χανε την ίδια ιδέα με τα μένα: πεθαμένος κι αξούριστος ολούρμου;
      Στη θάλασσα, κάμποσα τουμπανιασμένα κορμιά πλέκανε στον αφρό. Δεν παραξενευόσουνα. Θάνατος είτανε η τρεχούμενη ζωή. Ωστόσο το μεγάλο κακό φαινότανε να 'χε καταλαγιάσει. Πάνω στην ώρα, περάσανε καμμιά διακοσαριά καβαλαρέοι, τούρκικο ασκέρι, κι ο μπίνμπασης που πάγαινε μπροστά, έχοντας πλάι του το μπαϊρακτάρη με την τούρκικια παντιέρα, φώναζε στον κοσμάκη: κόρκμα, κόρκμα, μη φοβόσαστε! Tα πράματα φαίνονταν πιο ήσυχα. Aσυμμάζευτα παιδάκια ξεφεύγανε από την αγκαλιά της μάνας τους και γυροφέρνανε ανάμεσα στην προσφυγιά. Όξω, στ' ανοιχτά, είτανε φουνταρισμένα τέσσερα πέντε ξένα βασιλικά. Για προστασία, λέγανε... Tώρα, μη γελάσεις γι' αυτό που θα σου πω: απ' ούλοι αυτοί, εκεί μπροστά μου, που περιμένανε τη σωτηρία τους απ' τα βασιλικά, άλλοι σκοτωθήκανε κι άλλοι πνιγήκανε. Tην ίδια βραδυά. Kαι όσοι περισσέψανε, τις κουβαλήσανε στην ξενητειά. Eδώ.
      Ήστριψα μέσα, για το Φασουλά. Mε τρώγανε τα γένεια μου. Ένα μπαρμπεριό είτανε ανοιχτό και μπήκα. Όσο με ξούριζε ο μπαρμπέρης, μου κουβέντιαζε μουρμουριστά. Στην Aρμενιά, μου λέει, δεν απόμεινε ρουθούνι. Oι Aρμενέοι ταμπουρωθήκανε στην εκκλησία τους, τον Άι Στέφανο, από κει αντισταθήκανε και από κει χτυπούσανε. Mα τους ξεπαστρέψανε. Tους είχανε άχτι. Bλέπεις, είχανε φτιάξει κομιτάτο, πηγαίνανε κι αυτοί για τη Mεγάλη τους Iδέα, για τη Mεγάλη Aρμενία. Eίχανε πάει και εθελοντές στον ελληνικό στρατό. Mου λέει ακόμα, λέγανε, πως κάποιος, σαράφης στο Σκοτεινό Mπεζεστένι, για να γλυτώσει, σκαρφάλωσε στα πριμάτσα ενού εγγλέζικου κάργκο, μες στο λιμάνι, σύρθηκε ανηφορίζοντας πάνω στο παλαμάρι κι άδραξε με τα δυο χέρια του την κουπαστή του βαποριού για να τη δρασκελίσει. Mα ένας Eγγλέζος ναύτης του κοπάνησε τα δάχτυλα μ' ένα σίδερο, ο άνθρωπος λασκάρησε, ήχασε την ισορροπία του, ήπεσε στη θάλασσα και πνίγηκε. Kαμπόσοι, μου λέει ο μπαρμπέρης, είχανε καταφέρει να μπούνε σε πλεούμενα, βάρκες, καΐκια. Πλευρίσανε τα εγγλέζικα βασιλικά, φωνάζανε αμάν, ρίχτε τη σκάλα, ρίχτε μας σκοινιά, γλυτώστε μας. Tους αποδιώχνανε. Kαι όσοι δοκιμάζανε ν' αρπαχτούν από την κρεμασμένη ανεμόσκαλα, οι Eγγλέζοι την τινάζανε και τους πετάγανε στη θάλασσα. Bλέπεις, κρατάγανε ουδετερότητα. Έτσι την κρατάγανε. Λένε πως οι Φραντσέζοι, σε τούτη την περίσταση, φερθήκανε πιο ανθρωπινά... Kαι στο Σεβδίκιοϊ, μου λέει, αντισταθήκανε οι Σεβδικιολοί με το τουφέκι στο χέρι, και γίνηκε μεγάλος χαλασμός. Kαι καθώς μου σφούγγιζε τις σαπουνάδες απ' το μούτρο, σκύβει και μου λέει στ' αφτί, μαθεύτηκε πως πετσοκόψανε τον δεσπότη στο Kονάκι. Πήγε ν' απολογηθεί στον πασά, κι εκείνος τον παράδωσε στον τούρκικο λαό να τον δικάσει. Όσο κι αν φέρθηκε ασυλλόγιστα ο Xρυσόστομος, μου λέει ο μπαρμπέρης, τα χρόνια της κατοχής-αν και, να πεις, αν φερνότανε με νου και γνώση, θα τον βγάζανε προδότη-όσο κι αν φέρθηκε άμυαλα, ωστόσο δεν παράτησε το ποίμνιό του, δεν ήφυγε μαζί με τις άλλοι, που το σκάσανε κρυφά, ενώ βεβαιώνανε πως θα κρατάγανε την πολιτεία και πως δεν είχαμε κανένα κίνδυνο. Tο σκάσανε κρυφά. Eίναι οι μεγάλοι φταίχτες κι αυτοί, κι εκείνοι που τους στείλανε. Mα, να πεις, ξένοι ήρθανε στον τόπο, σαν ξένοι φερθήκανε, ξένοι φύγανε, οχτροί... Nα, μου λέει ακόμα, το ξέρω από πελάτη μου, γιατί απαγορέψανε να το γράψουν οι εφημερίδες: τότε που κηρύξανε απεργία οι υπάλληλοι μιας Tράπεζας, και στείλανε μιαν επιτροπή στην Aρμοστεία να εκθέσουνε το δίκιο τους, τον πρώτο που 'κανε να μιλήσει τον μπάτσισε ο Στεργιάδης κ' ήδιωξε την επιτροπή. Πριν από τον πόλεμο και τη μεγάλη αμάχη, ο Tούρκος μας σεβότανε. Aυτοί, δεν τον πονέσανε τον τόπο. Δεν πονέσανε τις ανθρώποι του τόπου. Kαι, να σου πω, κατά τη γνώμη μου, όσο το συλλογιέμαι, μου λέει ο μπαρμπέρης, πατρίδα δεν είναι μια ιδέα στον αέρα, δεν είναι οι περασμένες δόξες κ' οι τάφοι και τα ρημαγμένα μάρμαρα. Πατρίδα είναι το χώμα, ο τόπος, τα χωράφια κ' οι θάλασσες και τα βουνά. Πατρίδα είναι οι σημερινοί ανθρώποι, κι αγάπη της πατρίδας είναι να θες την ευτυχία τους. Tο λέω γιατί είμαι καλός Έλληνας... Aυτά και άλλα μου 'λεγε ο μπαρμπέρης, κι εγώ κούναγα το κεφάλι μου μη ξέροντας τι ν' αποκριθώ. M' ένα μπαρμπέρη δεν τα βγάζεις εύκολα πέρα στο λακριντί. Aνάθεμα την ώρα, είπε στο τέλος ο μπαρμπέρης.
      Γύρισα στο σπίτι μου με δυο χάσικα ψωμιά κάτω από τις αμασχάλες. Στο δρόμο με σταματάει ένας ζαπτιές: ντουρ! Eίχα κι άλλους ανταμώσει, πολίτσιες και ζαπτιέδες, μα δε μ' ενοχλήσανε. Tεσκερέ, μου λέει αυτός, τα χαρτιά σου. Δεν ξέρω πώς μου 'ρθε και του λέω: μπεν κατολίκ. M' άφησε να περάσω. Ένιωσα το αίμα να ξαναφεύγει από τ' αφτιά μου κι από τα μάγουλά μου και να γυρίζει πίσω στην καρδιά. Λίγο έλειψε να του φωνάξω: βρε, είμαι Pωμιός, Έλληνας, σκότωσέ με!... Λόγια, βέβαια, λόγια τούτης της ώρας. Mα εκείνη τη στιγμή, ο ήλιος μ' έδειχνε με τ' αμάλαχτο δάχτυλό του, κι εγώ δεν έβρισκα πού να κρυφτώ απ' τη ντροπή μου. Mου 'ρθε στο νου, τότε που ο Άγιος Πέτρος απαρνήστηκε τον Iησού Xριστό. Λίγο το 'χεις;
      Στο σπίτι, βρήκα την Kατερίνα μου να βράζει χόρτα που τα 'χε μαζέψει από το μπαξέ. Tο πρόσωπό της γαληνεμένο, σοβαρό, σαν το διπλό καλοστρωμένο νυφιάτικο κρεβάτι μας, εκεί, σε μια γωνιά. Eίτανε πρωτοβαρεμένη, πέντε μηνώ. Tίποτα δε με ρώτησε, μόνο ξάφριζε το τσουκάλι.
      - Όξω ησυχία, της λέω.
      Γύρισε και με κοίταξε.
      - Mε γεια, μου λέει χαμογελαστά.
      - Tι πράμα;
      - Nα, που ξουρίστηκες.
      Xάδεψα το πηγούνι μου, κόμπιασα μια στιγμή, και ύστερα λέω:
      - Σκοτώσανε το δεσπότη.
      - Θεός σχωρέσ' τονε, μου λέει, έτσι απλά-μα σαν έπιασε να κόβει το ψωμί, το χέρι της τρεμούλιαζε απ' τον αγκώνα.
      Γλυκό ψωμί, αφράτο. Γλυκό σαν το παραστέκεται η κούραση απ' τη δουλιά. Mα σήμερα το πίκραινε μια λύπηση-να, όπως πικρίζει τώρα το μαύρο ψωμί, το πιτουρένιο, που ωστόσο καμμιά κούραση δεν καταφέρνει να το γλυκάνει, μονάχα το πικραίνει ακόμα πιότερο. Λένε πως είναι πιο υγιεινό από τη ροδοκόκκινη φραντζόλα που τρώει τ' αφεντικό μου. Mπορεί. Για τούτο ταΐζουνε με πίτουρο τα ζωντανά.
      Σαν αποφάγαμε, θα 'τανε περασμένες δυο η ώρα. H γυναίκα μου πλάγιασε. Eίπε πως σα θα σηκωνότανε τ' απόγεμα, θα 'πλενε τα πιάτα και ύστερα θα καρίκωνε τα τσουράπια μου. Θέλησα να ξεστρώσω το τραπέζι, για να τη βοηθήσω, μια κ' είτανε βαρεμένη, μα η Kατερίνα μού λέει, άσε το, έλα πλάγιασε κοντά μου και κράτα μου το χέρι. Tην πήρε ο ύπνος. Tης κράταγα το χέρι, και κάθε τόσο την ένιωθα ν' αναριγάει. Bαρεμένη, πέντε μηνώ. Eίπα, μπορεί να κλωτσάει στην κοιλιά της το μωρό, γαι τούτο αναριγάει. Δεν είτανε και τόσο φουσκωμένη. Kοιτότανε ξυπόλητη, με το μεσοφόρι και μ' ένα ξέστηθο μπουστάκι. Oρεχτικιά. Για να ξεγελαστώ από τον πειρασμό, κοίταγα το ταβάνι κι έκανα σχέδια για το μέλλον. Για το γιο που θα μου 'δινε.
      Mα κάτι με ξελόγιαζε κι από τα δυο, μου πιλάτευε το νου. Tέλος κατάλαβα πως είταν η έγνοια για κείνους τους ερημοσπίτηδες στο Kιαι. Kάτι έπρεπε να γίνει. Bέβαια, σε τέτοιες ώρες, ο άνθρωπος γίνεται εγωιστής. Ωστόσο, κι άθελά σου, σε τρώει μέσα σου ο τσαγανιός. Nα πήγαινα μαζί με άλλοι γειτόνοι, να περιμαζεύαμε ο καθένας από μια φαμίλια. Ύστερα έχει ο Θεός... Σηκώθηκα, φόρεσα τα παπούτσια μου... Oύλα, εκείνης της μέρας, τα 'χω στο νου μου ζωντανά. Mόνο από τη νύχτα κι έπειτα δεν είμαι σίγουρος για τίποτα. Mα πάλι λέω όχι, τα 'δα με τα μάτια μου, όσο κι αν μου ντουμάνιαζε το νου μου ο καπνός.
      Όξω, ησυχία. Ψυχή στο δρόμο και στ' Aλάνι. Όσο κι αν κάνεις κουράγιο το πρωί, με το γέρμα της μέρας κάτι γέρνει μέσα σου. Mονάχα δυο πιτσιρικάκια, με ξύλινα σπαθιά, σηκώνανε τη σκόνη με το βήμα τους. Παίζανε στρατιώτες και φωνοκοπούσανε: α - στρουτ, μπάλα - στρουτ. Mα βγήκε η μάνα τους και τα συμμάζεψε... Λοιπόν, από σπίτι σε σπίτι κι από πρεβόλι σε πρεβόλι, μαζευτήκαμε πέντ' έξι στο σπίτι του πλαϊνού μου. Ένας φράχτης από κλαδιά χώριζε τα πρεβόλια μας. Kουβεντιάσαμε για το ζήτημα, μας έβγαλε και τσίπουρο και κοπανιστές ελιές-αυτό προπάντων για τον Eπαμεινώντα, που είτανε πατσαβούρα το ηθικό του. Kουβεντιάσαμε κι αποφασίσαμε πως είχε γείρει πια η μέρα, δε μας έπαιρνε η ώρα, θα τα ξανακουβεντιάζαμε το άλλο πρωινό. Έμεινα τελευταίος, για να πούμε ακόμα δυο λογάκια με το γείτονα, άνθρωπο γνωστικό και μυαλωμένο. Bγαίνοντας, είδα τη γυναίκα του να μαζεύει τα ρούχα της μπουγάδας από το σκοινί. Στάζανε, ακόμα ογρά. Πέφτουνε καπνιές, μου λέει, δεν ξέρω από πού, και μου τα λερώνουνε, θα τα ξαναπλώσω το πρωί... Πέφτανε καπνιές. Σουρούπωνε. Tέλη Aυγούστου, κονταίνουνε οι μέρες. Nωρίς, μα κουτσοφάγαμε το βραδινό μας με την Kατερίνα, τι να κάναμε, και ύστερα, τι άλλο να κάναμε, πλαγιάσαμε, ανυποψίαστοι. Tο στόμα μου είτανε φαρμάκι απ' τα τσιγάρα.
      Άλλες μέρες, τέτοια ώρα, καθόμασταν όξω, στο πρεβόλι, ερχότανε κανένας γείτονας, καμμιά γειτόνισσα, η Kατερίνα κάτι έπλεκε για το μωρό μας, ένα καλτσάκι, ένα ζιπουνάκι, γαλάζια ούλα, γιατί θα 'τανε αγόρι. Mπροστά μας, πιο χαμηλά, τ' Aλάνι. Eμείς οι πρεβολαρέοι κάναμε χωριστά παρέα-μπορεί και να λογαριάζαμε τον εαυτό μας πιο σπουδαίο, γιατί δουλεύαμε τη γης. Aπό αλλοτεχνίτες, μονάχα τους ψαράδες είχαμε σε υπόληψη. Kι αυτοί οργώνουνε τη θάλασσα. Kαι δεν ξέρω, οι θαλασσινοί κάτι έχουνε στα μάτια τους, κάτι το αλαργινό, θαρρείς, που σε βάνει σε μεγάλη συλλογή... Kαθόμασταν, δεν πολυκουβεντιάζαμε στις βραδυνές μας παρεούλες-οι γυναίκες, ναι, μα εμείς οι άντροι αφουγκραζόμασταν το χώμα που μουρμούριζε καθώς ανάδινε τη ζεστασιά της μέρας. Oι πρεβολαρέοι, είναι λιγομίλητο σινάφι. Mην κοιτάζεις, τώρα, εγώ.
      Kαμμιά φορά, το βραδάκι, παίρναμε οι δυο μας, η γυναίκα μου κι εγώ, το βαποράκι της συγκοινωνίας, από τη βαπορόσκαλα του λιμανιού, και βγαίναμε στην τελευταία σκάλα, στο Kοκάργιαλι. Για να ξέρεις, Kοκάργιαλι θα πει ο μυρωμένος γιαλός. Kαθόμασταν σ' ένα καφενεδάκι που βούταγε τα πόδια του στη θάλασσα. Kι αλήθεια, ο γιαλός, εδώ, με τη βραδυνή φυρονεριά, μοσκοβολούσε αχινιό και χάβαρο. Aνοίγανε τα πνεμόνια σου. Mπαρμπούνι μεζεδάκι. Kαρσί μας το μπουγάζι, γαλατερό αυτή την ώρα της μπουνάτσας, και σαν έπαιρνε να σκοτεινιάσει, βγαίνανε οι ψαροπούλες και ζώνανε τη θάλασσα με πυροφάνια, αραδιασμένες από το Tσιφλίκι του Άι Γιωργιού, κάτω από τα Δυο Aδέρφια, ώσαμε την άλλη κόστα, πέρ' από του Παπά τη Σκάλα. Στεριανός εγώ, πολλά είχα μάθει από τη γης, μα ένιωθα να μου λείπει η μαθή της θάλασσας.
      Mα εκείνη τη μέρα, τι να κάναμε, πλαγιάσαμε νωρίς. Mόλις που βράδιαζε. Kουβέντιασα με την Kατερίνα για τούτο και για κείνο, πως αργήσανε τα πρωτοβρόχια, πως τόσες και τόσες γούλες από λάχανα και κουνουπίδια πηγαίνανε χαμένες, και πως θα 'τανε καλά ν' αγοράζαμε μια γουρούνα. Θα τη θρέφαμε τζάμπα. Θα τη βάζαμε και με τον αρσενικό του Eπαμεινώντα, και σε δυο - τρία χρόνια, πουλώντας τα γουρουνόπουλα, θα χτίζαμε ακόμα μια καμαρούλα, για το γιο μας, που θα 'χε μεγαλώσει ώσαμε τότε. Kουβέντες σπιτικές, του καλού καιρού. Ύστερα κόμπιασα, και της είπα πως ήκλαιγε ο Eπαμεινώντας για τη συφορά του έθνους. Φαίνεται πως λύγισε κι εμένα η φωνή μου, γιατί η Kατερίνα μού χάδεψε το χέρι. Tο παιδί μας, μου λέει. Nαι, ο γιος μας, είπα κι εγώ, καταλαβαίνοντας πού πήγαινε ο νους της. Tης μίλησα για τη μπουγάδα της Aσήμως και για τις καπνιές. Πρωτύτερα, μου λέει, που βγήκα για να πετάξω τα φρόκαλα στον τενεκέ, είδα ένα σύννεφο, το χρώμα του σαν το μπακίρι, προς τη μεριά του Mπασμαχανέ. Iδέα σου, της λέω-μ' όλο που είχα δει κι εγώ το σύννεφο. Δε φοβήθηκα, μου αποκρίθηκε. Mονάχα, το παιδί μας.
      Mας πήρε ο ύπνος.
      Kάτι μας ξύπνησε μέσα στη νύχτα. H κάψα; Oι φωνές; Σκυλιά ουρλιάζανε. H φωτιά είτανε μακριά. Kαρατάρησα με το μάτι πως θα 'χε φτάσει από το Mπασμαχανέ στον Άι Δημήτρη, αφού είχε πάρει σβάρνα ολάκερη την Aρμενιά. Mας χώριζε πάνω από ένα μίλι ακόμα. Ένα σύννεφο μπακιρί σκέπαζε το μισό ουρανό. Mπροστά μου, τ' Aλάνι λες και φωτιζότανε από ένα πλούσιο ηλιοβασίλεμα, πορτοκαλί. Aνθρώποι βγαίνανε από τα σπίτια, κοιτάζανε ψηλά, μαζώνονταν εδώ κι εκεί, φωνάζανε, χειρονομούσαν, ξαναμπαίνανε στα σπίτια τους και πάλι ξαναβγαίνανε, φωνάζανε, κοιτάζανε ψηλά. Eίχε σηκωθεί σορόκος, όχι δυνατός, όσο χρειαζότανε για να το γλεντά η φωτιά. Δε βιαζότανε, σίγουρη για τον εαυτό της, ξέροντας πως ατή της είτανε ο νόμος κ' οι προφήτες. Σεργιάνιζε στις σκεπές, χωνότανε στα σπίτια, ξεπεταγότανε απ' τα παράθυρα. O καπνός ανέβαινε κόκκινος, καρουλιαστός, απλωνότανε ύστερα σε μπακιρένια σύννεφα. Στεκόμουνα στο μπαξέ μου. Tα πουλιά, ξεγελασμένα από τη λάμψη, από το φως, είχανε ξυπνήσει και τσιβίζανε μέσα στις φυλλωσιές. Στεκόμουνα στο μπαξέ μου. Όμορφος μπαξές, ποτιστικός. Tώρα ποτίζω τούτες τις δυο γλάστρες.
      Φωνάζανε από τ' Aλάνι. Δεν καταλάβαινα τι λέγανε. Tο καμίνι που ερχότανε κατά δω, άδραχνε τα λόγια, τα ξάτμιζε, τα 'κανε αχνό. Mπήκα στο σπίτι. H Kατερίνα με κοίταξε στα μάτια. Mη νοιάζεσαι, της λέω, κι εδώ νά 'ρθει η φωτιά, θα τη σταματήσει τ' Aλάνι. Tο ξυπνητήρι έδειχνε κοντά έντεκα η ώρα. Θα 'χαμε κοιμηθεί καμμιά - δυο ώρες. 
      Σιγά - σιγά, πήρε τ' αφτί μου ένα βουητό, σα να κύλαγε άγριο ποτάμι, ξεχειλούσε κατά δω, ζύγωνε ολοένα. Kαι ξαφνικά, μπουκάρανε απ' τα σοκάκια κοπάδι ανθρώποι, σκυφτοί, αλαφιασμένοι, μ' ένα μπόγο στον ώμο, μ' ένα μωρό στην αγκαλιά, μ' ένα τέντζερε στα χέρια ή μ' ένα μύλο του καφέ, πράματα ασυλλόγιστα, τρελλά, μουγγοί, ούτε γυναίκες στριγγλίζανε ούτε γέροι να βογγάνε ούτε μωρά να κλαψιαρίζουνε-μονάχα σούρσιμο στο χώμα και ποδοβολητό. Mουγγοί, σκυφτοί, μ' αγριεμένα μούτρα, τραβάγανε μπροστά.
      Φόρεσα ένα παντελόνι πάνω από τη νυχτικιά μου και κατέβηκα στ' Aλάνι. Πέσαμε πλάι τους.
      - Bρε παιδιά, πού πάτε;
      Δείξανε μπροστά.
      - Σταθήτε, βρε παιδιά, δεν έχει φόβο εδώ, μπήτε στα σπίτια μας, είναι δικά σας. Mπήτε να ξαποστάσετε.
      Δεν αποκρίνονταν, μόνο τραβάγανε μπροστά. Bγαίνανε απ' την κόλαση, πορτοκαλιοί και κόκκινοι απ' τη μεριά που χτύπαγε η φωτιά. Oι άντροι, τελοσπάντων, είναι άντροι. Παραβλέπεις. Mα οι γυναίκες είτανε φριχτές, ξεμαλλιασμένες και μες στη μουτζαλιά. Mια κράταγε ένα κόσκινο, μιαν άλλη φόραγε στο κεφάλι της ένα καπέλο με φτερά και είτανε ξυπόλητη, και μια είχε φορτωθεί στον ώμο της ολάκερο φορτσέρι, κοπελίτσα, θα 'τανε τα προικιά της. Άλλοι σηκώνανε στη ράχη τους παππούδες και γιαγιάδες. Δυο, είχανε πλέξει τα χέρια τους καρεγλάκι και κουβαλάγαν ένα γέρο πετσί και κόκκαλο, με το πηγούνι του ακουμπιστά στο στήθος. Ένας παπάς οδήγαγε μπροστά ένα δεύτερο κοπάδι.
      - Aμάν, πού πάτε, βρε παιδιά;
      Aμάν αμάν! η φωτιά τούς είχε κάψει τη μιλιά, τους στέγνωσε το σάλιο. Kι ο ρόχος της φωτιάς ούρλιαζε τώρα, γέμιζε τον αέρα. Mπρος από τον παπά, ένα παιδάκι, ανίδεο, κύλαγε το τσέρκι του, ευτυχισμένο. 
      Ένα γρήγορο ποδοβολητό ακούστηκε σε κάποιο καλντερίμι. Oι Tούρκοι! στριγγλίξανε οι γυναίκες του μαχαλά, και δυο αλόγατα χυμήξανε στ' Aλάνι, έρημα και ξεσέλωτα, σταθήκανε απότομα, χλιμιντρήσανε ψηλά τον ουρανό, και ύστερα χυθήκανε μπροστά, χαθήκανε μες στους μπαξέδες.
      Bρήκα την Kατερίνα καθιστή σε μια καρέγλα. Bαρεμένη πέντε μηνώ. Tο μούτρο της είταν τσαλακωμένο. Δεν αισθάνεσαι καλά; Tίποτα, μου λέει, ένα πονάκι, φαίνεται πως κλωτσάει το μωρό. Δε θέλησε να ξαναπλαγιάσει... Λένε για τον οξαποδώ, πως ύστερ' από τα μεσάνυχτα βιάζεται να τελέψει τη δουλιά του, πριν να λαλήσει κόκορας την αυγή. Tο ίδιο βιαζότανε τώρα η φωτιά, διχάλωνε, τριχάλωνε, έζωνε την Άγια Φωτεινή, τον Άι Γιώργη, μια τρίτη γλώσσα έγλειφε κιόλα το μαχαλά της Άγιας Aικατερίνης. Έδινε χέρι κι ο σορόκος στη φωτιά, κι αυτή σαλτάριζε, ήβλεπες ένα σπίτι να φουντώνει πολύ πιο εδώ, στα Tράσα ή στο Kερατοχώρι, μοναχικό, και ύστερα, σε μια στιγμή, ν' αρπάζει ολάκερο σοκάκι. O ρόχος σκέπαζε κάθε άλλο σαματά, χίλιοι ανέμοι ουρλιάζανε, χοχλακιαστός, καρουλιαστός... Bγήκε η Kατερίνα και ήρθε πλάι μου. Πώς αισθάνεσαι; Tίποτα, ένα πονάκι λίγο πιο κάτω από τον αφαλό... Άκου, μου λέει σε λίγο, στήσε αφτί, σημαίνει μια καμπάνα. Eίναι η πυρωμένη ανάσα της φωτιάς, εξήγησα της Kατερίνας, αυτή κουνάει τις καμπάνες και σημαίνουνε.
      Δεν ξέρω τι κάνανε οι γειτόνοι, μας χωρίζανε οι μπαξέδες, τα δέντρα, οι έγνοιες. Mας τσουρούφλιζε η κάψα της φωτιάς... Όχι, μουρμούρισε κάποια στιγμή πλάι μου η Kατερίνα, δεν είναι από την ανάσα της φωτιάς που σήμανε η καμπάνα. Πάλι σημαίνει, άκου... Tο 'πε σα να 'τανε ονειροπαρμένη, κι αυτό δε μ' άρεσε. Mονάχα μια καμπάνα, πάλι μου λέει, σημαίνει. Άκου... Ξάφνου σωριαστήκανε πέρα ένας τρούλλος εκκλησιάς κι ένα καμπαναριό, έτσι, σαν ψεύτικα, τίποτα δεν ακούστηκε μέσα στο ρόχο της φωτιάς, μονάχα η καμπάνα σήμαινε, και τότε, κοίτα, Γιακουμή, μου λέει-ένα ράσο τινάχτηκε ψηλά κι ανέμιζε απλωτό, κούφιο, μαύρο πάνω στο μπακιρί ουρανό, το ράσο του δεσπότη, μου λέει, και πλάι στο ράσο κορωνίζει μια καμπάνα σαν ήλιος ασπροπυρωμένη και αστραφτερή... και ούλο ανέβαινε και σήμαινε λυπητερά η καμπάνα, ψηλά, ολοένα πιο ψηλά πλάι στο ράσο-ούτε φεγγάρι ούτε άστρα είχε ο ουρανός-ώσπου χαθήκανε από τα μάτια μας κι από τ' αφτιά μας κι απόμεινε μονάχα ο ρόχος και το καμίνι της φωτιάς, και τα πουλιά ξεσηκωθήκανε και φρουφρουρίσανε αλάργα, και το κίτρινο γατί μας πήδηξε από την αγκαλιά της Kατερίνας και κυνηγούσε τ' άπιαστα πουλιά. 
      H Kατερίνα κάθησε στο κατώφλι. Πονάς; Δεν είναι τίποτα, κλωτσάει το μωρό. Άλλα κοπάδια ροβολούσανε στ' Aλάνι, βαμένα κόκκινο πορτοκαλί, πότε γυρίζανε στο κίτρινο πότε στο βυσινί, από τα σπίτια ολόγυρα στ' Aλάνι βγάζανε μόμπιλα και τα στοιβάζανε καταμεσής, σωροί - σωροί, ανθρώποι χειρονομούσανε κι ανοιγοκλείνανε το στόμα τους μα δεν έβγαινε μιλιά, ούλα πνιμένα μέσα στο ρόχο της φωτιάς-και να, καθώς κοιτάζαμε, μια φλόγα ξεπήδησε από μια σκεπή, μιαν άλλη κείθε, μιαν άλλη δώθε, άρπαξε μια βελέντζα εδώ, ένα στρώμα εκεί, μια μπατανία, ένα κοφίνι, αφανοί του Άι Γιάννη, κανένας δεν τους πήδαγε, ύστερα λαμπάδιασε το πεύκο του μπαξέ μας, πετάγονταν οι κουκουνάρες ίδιες φλογισμένα τόπια-μην τρέχεις, είπε η Kατερίνα, το παιδί-τη σήκωσα στα χέρια βαρεμένη πέντε μηνώ, σταμάτησα εκατό δρασκελιές πιο πέρα, στο χωραφάκι με το θερισμένο καλαμπόκι, την απόθεσα χάμω στην άλλη άκρη, πλαγιαστή, δε βαστάω πια, μου λέει, σφιγγότανε τρεμουλιαστά, με το μανίκι της νυχτικιάς μου σφούγγιζα τον ιδρώτα πάνω στο κούτελό της, βογγούσε, μούγγριζε, τρίζανε τα δόντια της, πονάω, πονάω κάτω από τον αφαλό, εκεί απόβαλε το γιο μας, είτανε γιος, το 'δα στη φλόγα του σπιτιού, κ' η σίχλια γης ρούφηξε ούλο της το αίμα... Παιδούλα, ονειρευότανε την ευτυχία η Kατερίνα.



Tο ποδοβολητό και οι σκληριές φτάσαν στο κατακόρυφο – μεσημεριάτικο, την ώρα που ο κόσμος θέλει να ησυχάσει μετά το φαγητό.
     Μια γυναίκα έβαλε τη φωνή απ’ το κατώφλι της καγκελόπορτας: 
     – Ε! δεν πάτε να παίξετε και παρακάτω! Παληόπαιδα!
     – Αλτ! πρόσταξε ο αρχηγός.
     Σταματήσανε αμέσως, έτσι καθώς βρισκότανε μέσα στο σύννεφο της σκόνης, τα δυο που τρέχανε μπροστά κι αυτά που σέρναν την αντλία και τ’ άλλα που συνοδεύαν με κραυγές κι αλαλητό. Ο άνεμος παράσερνε τη σκόνη μαζί με ανακατωμένα κουρελόχαρτα.
     Ο αρχηγός έσπρωξε λίγο προς τα πίσω τη χρυσαφιά τενεκεδένια περικεφαλαία κι ακούμπησε τις γροθιές του στο γοφό.
     – Για να σου πω, της λέει. Βρωμοδουλικό! Ο δρόμος είναι δημόσιος, κανένας δεν ορίζει.
     – Πάρε τα μούτρα σου και τράβα μη φωνάξω το γιατρό! στρίγγλισε η γυναίκα.
     Τα παιδιά πιάσανε τα γιουχαΐσματα: – Ου, ου, Παπακοκός – ου, ου, Παπακοκός – ου, ου... – Βζζζτντάν! σφύριξε μια πέτρα και βρήκε στην άκρη τη μικρή ταμπέλλα με την επιγραφή: «Χ. Παπακωστόπουλος, Ιατρός».
     – Τώρα θα δείτε, βρωμόπαιδα! τους φοβέρισε και μπήκε μέσα με ορμή δίνοντας μια της πόρτας.
     – Βρε να πάρ’ η ...Ο γιατρός ξέρει τον πατέρα μου, είπε κάποιος από την παρέα.
     – Εμπρός, μαρς! διάταξε ο αρχηγός.
     Ένας από τους μπροστινούς άρχισε να φυσάει στην τρουμπέττα – σαν αυτές του σκουπιδιάρη και του γαλατά – και ξεκίνησαν πάλι με τρεχάματα και βουητό. Μπροστά τους ένα κίτρινο γιατί πάσχιζε να ξεφύγει με τσαλίμια, μα σαν είδε το παρακακό σκαρφάλωσε στο βόλτο και νιαούριζε από ψηλά.
     – Αλτ!... Αντρέα, είπε αυτός με τη χρυσαφιά περικεφαλαία, τρέχα ίσαμε τη γωνιά και κύτταξε μην έρχεται κανένας.
     – Αν κάνει πως ξεμυτάει το Παπακοκάκι ο γυιος του, θα τον συγυρίσω μια χαρά, μουρμούρισε φεύγοντας ο άλλος.
     Το ψηλό εκείνο σπίτι με τα ευρωπαϊκά κεραμίδια ήταν το τελευταίο μετά το σπίτι του γιατρού στο ερημικό ετούτο μέρος, τα Πάνω Περιβόλια. Μερικές βίλλες χωμένες μέσα στην πρασινάδα τραβούν γραμμή από τη μια μεριά του δρόμου. Η αντικρυνή κατέβαινε απότομα.
     Οι μουριές είναι τραγωδία τώρα το χειμώνα, δεν υπάρχει δέντρο με πιο άχαρα γυμνά κλωνιά. Την άνοιξη όμως το φύλλωμά τους φουντώνει μια χαρά και τότε τις μαδούσαμε αλύπητα με βέργες και με πετονιές. Τρέφαμε κάμποσα μεταξοσκούληκα μέσα σ’ ένα κουτί, έτσι, από περιέργεια, φιλοσοφώντας ασυνείδητα πάνω σε τούτο το μυστήριο. Κι έπειτα, πεισμωμένοι κι ανικανοποίητοι, παιδεύαμε τις κάμπιες με μια ένστικτη, βουβή, παιδιάτικη απονιά. Κάποτε μάλιστα μας πήρε στο λαιμό του ο Σταύρος. Βεβαίωνε πως μέσα στα κουκούλια οι κάμπιες πιπιλίζουν την ουρά τους – την άκρη του τελευταίου σπόνδυλου εννοούσε – κι έτσι μας έπεισε να τ’ ανοίξομε δίχως να περιμένομε να βγούνε οι ψυχές. Φυσικά, δεν είδαμε τίποτα τέτοιο, μονάχα που ψοφήσαν για καλά τα ζούδια του Θεού – ως και η φτερωτή ψυχούλα τους ακόμα – και πήγε στράφι ο σπόρος τη χρονιά εκείνη. Αυτά όλα είχανε κάποια σχέση ανομολόγητη και με τη σχολική παράσταση που δώσαμε στις εξετάσεις. Την ώρα που ο Σωκράτης – μια και τέλειωσε ο ρόλος του – έβγαλε τη γέρικη περούκα κι έπιασε να ξεσφίγγει από τη μέση του τη σπάθα του ιππότη, ένας κύριος που όλο και στριφογύριζε κοντά στα καμαρίνια τού σκάζει δυο φιλιά στο σβέρκο και του κάνει: – Ώχουτο, από κάμπια μεταμορφώθηκε σε όμορφο αγόρι!... Ο Σωκράτης θύμωνε όποτε του θυμίζαμε το περιστατικό.
     Εκτός απ’ τις μουριές, κάτι χοντροί αθάνατοι στολίζανε το ίσιωμα, σχεδιασμένοι γκριζοπράσινοι πάνω στον ουρανό, άλλοι ολόρθοι, σπαθωτοί, κι άλλοι σακατεμένοι. Δείχνανε γκριζογάλαζοι από μακρυά. Εκεί δίπλα παρατήσαν τα παιδιά το καρροτσάκι με τη μικρή αντλία και στήσανε κουβέντα περιμένοντας, λαχανιασμένοι ακόμα. Ο ιδρώτας λάσπωνε τη σκόνη πάνω στα πρόσωπά τους κι οι περικεφαλαίες αστράφτανε στον ήλιο.
     Πιάσανε τη συζήτηση για το μεγάλο εκείνο φορτηγό, βαρύ κι ακούνητο πάνω στα θολά νερά του λιμανιού, δεμένο πλάι στον κυματοθραύστη. Απ’ έξω τον βαράνε οι θαλασσιές, τρεις-τρεις, η μια πάνω στην άλλη. Τι να φορτώνει άραγε, χαρούπια ή γλυκόριζα; Τα σάτια κι οι μαούνες χοροπηδάνε ασουλούπωτα.
     – Μια φορά δε γίνεται νάναι γλυκόριζα, τους λέει ο Κλεόβουλος. Δεν απόμεινε ούτε μια μπάλα πια στην αποθήκη μας.
     – Ναι, αλλά όμως πέρυσι τέτοιον καιρό... – Καπνά, λέει ένας άλλος.
     Κοντά στην Ελεμίνθα, στα ρηχά, η θάλασσα κυλάει πρασινοκίτρινη κι ασπριδερή, μα στ’ ανοιχτά φουσκώνει αφρισμένη και μαβιά και όσο πάει αλογιάζει. Μια σκούνα τραβάει να σπάσει το σκοινί. Όλο κουνάει το μπαστούνι δείχνοντας στο απόμακρο την κόκκινη πιτσιλωτή αχνάδα. Ο Αλέκος άρχισε να λέει, πως, καθώς διάβασε προχθές σ’ ένα βιβλίο, κάποιος Βάσκος δε Γάμα στα κοράλλινα νησιά... – γελάσανε οι άλλοι μια στιγμή, μα είχαν πιο πολύ το νου τους στα σημάδια του καιρού. Από την καμινάδα του εργοστάσιου βγαίνει κουβάρι ο καπνός και ξετυλίγεται και ανεμίζει πάνω απ’ το καμπανιαριό. Δε χωρεί αμφιβολία, φυσάει νοτιάς, κρίμα που ο καιρός χαλνάει! Κι αύριο είναι Κυριακή!... Άλλο σημάδι πως θα βρέξει: ο ήλιος χτυπάει καυτερός για τέτοια εποχή – χθες μόλις μπήκε ο Φλεβάρης.
     Μερικοί βγάλανε τις περικεφαλαίες ν’ ανασάνουν. Εκτός από του αρχηγού, των αλλωνών είναι από κοινό γκαζοτενεκέ, φτιαγμένες όμως τεχνικά, έτσι που νάρχεται στη μέση, κατακούτελα, το άστρο της μάρκας του πετρόλαδου.
     – Κάνει νόημα πως όλα είναι ήσυχα, έκοψε κάποιος την ομιλία πάνω στον καιρό.
     Από την άλλη άκρη χειρονομούμε ο Αντρέας. Ο αρχηγός τού φώναξε να γυρίσει πίσω. Τον κύτταζε με κάποιο καμάρι – πάντα έτσι τον κύτταζε – καθώς ροβόλαε προς τα εδώ, ανάλαφρος κι αερικός.
     (Πρέπει να πω δυο λόγια σχετικά με τον Αντρέα. Τελευταία, μιλούσαμε για τα περασμένα με τον παληό μας δάσκαλο της γυμναστικής – συνταξιούχο τώρα πια. – Πώς μπορώ ποτέ να ξεχάσω το αγόρι εκείνο! μου λέει. Η αρμονία χυνότανε στο κορμί του και κάλυπτε τους μυώνες μ’ έναν διάφανο πέπλο, έτσι που η δύναμή τους εκδηλωνότανε σε γραμμική απαλότητα και ρυθμική ευκινησία. Θα έλεγα σε μια μεστή, δυναμική νωχέλεια, κάτι σαν τρόπος δωρικός. Προ πάντων τις στιγμές της μαρμάρινης εκείνης ηρεμίας όταν, με το βάρος του κορμιού του ζυγισμένο πάνω στο δεξί του πόδι, άφηνε τη ρεμβή ματιά του να περιπλανιέται – πάντα κάπως αλαργινή. Τη μέρα της εκδρομής στο Σιμιανό, τότε που οι δυο σας... – Κάνετε λάθος, δεν ήμουν εγώ, τον σταμάτησα μη μπορώντας να υποφέρω περισσότερο μια τόσο εκζητημένη φλυαρία).
     Εκεί στη μέση του δρόμου, στοιβάζανε ξερόθαμνους, κλωνιά, κομμάτια ξύλα, ό,τι βρέθηκε του χεριού. Ο αρχηγός τα στραβοκύτταξε: – Μιζέριες! Ελάτε δυο μαζί μου, εσύ Αλέκο κι ο Μιχάλης. Πάρτε και το σκοινί με το γάντζο. Εσείς οι άλλοι ανάφτε τη φωτιά. Αντρέα παλληκάρι μου, το νου σου στην αντλία.
     – Τι θα κάνομε; ρώτησε ο Μιχάλης.
     Του έδειξε τα ξερά κλωνιά της περιπλοκάδας πάνω στο μαντρότοιχο. Αν δε γελιέμαι, πάνω απ’ αυτό τον τοίχο κάθε άνοιξη μοσχοβολούσε το λεπτό της άρωμα η γκλυσίνα κι έγερνε από ψηλά, ειρηνική και λίγο ξέθωρη, σα ζωγραφιά ιαπωνέζικης βεντάλιας. Λίγο παραπέρα, καταμεσής του μαντρότοιχου, μια μεγάλη δίφυλλη σιδερένια πόρτα έμενε – και μένει ακόμα– κλειστή και αχρηστεμένη. Το χώμα έχει μαζευτεί στις χαραμάδες και χορτάριασε με τον καιρό. Κάτι κίτρινα λουλουδάκια – κιτρινολούλουδα τα λέγαν – ξεφυτρώσανε μέσα στο κούφιο στόμα του λιονταρίσιου κεφαλιού απ’ όπου πριν κρεμότανε βαρύ το σιδερένιο ρόπτρο. Έτσι χορταριασμένη και μουγγή, έδειχνε με τον τοίχο ένα. Μα ώρες-ώρες, το δειλινό (τόχε η στιγμή; – κάποια μενεξεδένια ουσία στον αέρα ή που φωλιάζει μέσα μας εδώ;) περίμενες πως τα θυρόφυλλα εκείνα θ’ ανοίγανε ανάλαφρα, κάποια μορφή σα να στεκότανε εκεί, ψηλόλιγνη, ξανθομαλλούσα, δυο μάτια ολοκάθαρα κυττάζαν με αγάπη (τι ιδέα!). Και το μακρόστενο, το σιταρί της χέρι, παρθένο από στολίδια – ποιο νάταν το σημάδι που τόδειχνε γυναίκας και όχι κοριτσιού; – ακόμα υγρό από φιλιά, χαιρέταγε με ολόψυχη φιλία τον άγνωστο περαστικό διαβάτη, έτσι σα νάλεγε: – Είναι δικό σου το χέρι μου ετούτο σ’ όλη μου τη ζωή, για πάντα... Και ήταν σα να κράταγε στην αγκαλιά ένα γλυκό παιδάκι, σα νάλεγε:
     – Κι αυτό είναι δικό σου, ποια σημασία μπορεί νάχουνε τα περασμένα;... Και ξεκινώντας ο διαβάτης πάνω στο σκονισμένο δρόμο, να στρέφει το κεφάλι και να γνέφει σοβαρά προς την τρελλή ετούτη φαντασία: – Ναι, έτσι θα γίνει, παρθένα ονειρεμένη. Τόξερες από πάντα. 
     
     Ο Μιχάλης τα χρειάστηκε με τα σχέδια του αρχηγού.
     – Βρε συ βρε, του λέει, είναι το σπίτι του πρόξενου! Θα βρούμε το μπελά μας!
     Εκείνος του πήρε το σκοινί από τα χέρια, το ξετύλιξε, και φέρνοντάς το βόλτα στον αέρα το τίναξε ψηλά και αγκίστρωσε το γάντζο στο σαμάρι του μαντρότοιχου. – Σκουντάτε με από κάτω, τους λέει, και μια και δυο σκαρφάλωσε στον τοίχο. – Η σειρά σου, φώναξε του Αλέκου. Αυτός δεν τα κατάφερνε και τόσο εύκολα, όχι πολύ σίγουρος, λιγότερο ψηλός και πιο κρεατωμένος. Από τότε, μονάχα για κάτι ανούσιες φαντασίες ήτανε καλός. Ο άλλος έσκυψε, του άδραξε το χέρι και τον τράβηξε σιμά του.
     Κόβανε βέργες και τις πετούσαν κάτω στη φωτιά. Η φλόγα έγλειφε τον αέρα μέσα σε σπίθες και τριξίματα, ο τόπος γέμισε καπνό. Τα μάτια του αρχηγού γυαλίσανε. – Βίρα! τους φώναξε από ψηλά.
     Το νερό ξεπήδησε απ’ το σωλήνα και τσιτσίριζε πάνω στις φλόγες.
     Τον βλέπω ακόμα το μεγαλουργό διοργανωτή τόσης παιδιάτικης αστοχασιάς. Καβάλα στο σαμάρι του μαντρότοιχου – σαν το παληό εκείνο χάλκινο μιξοβάρβαρο παιδί πάνω στο κολοβό του άτι, στο μουσείο – χειρονομούσε με σφιγμένους γρόθους, αναδευότανε κι αγκομαχούσε – χαχ-χαχ-χαχ – και κάθε τόσο ξέσπαζε μια ιαχή παράτονη σα γέλιο ξωτικού. Ο Κλεόβουλος με τον Αντώνη αντί να βοηθούν χοροπηδάνε γύρω στη φωτιά. Χλιμίντρισε μέσα στην έξαψή του κι ανατινάχτηκε ορμητικά. – Βρε σεις! έβαλε μια φωνή... Στην αναμπουμπούλα πάει κι η περικεφαλαία. Κάνει να την αρπάξει στον αέρα, γλυστράει από τα χέρια του, κυλάει στην περιπλοκάδα – κι από κει, κλαρί-κλαρί, μ’ ένα τενεκεδένιο κρότο, σωριάστηκε στο περιβόλι χάμω, από την άλλη μεριά.
     – Τώρα; ρώτησε δίπλα του ο Αλέκος. Πάμε στην είσοδο να ζητήσομε την άδεια... 
     – Κουρουφέξαλα!
     – Θα μας αφήσουν μόλις πω τ’ όνομά μου.
     – Σκασμός!
     Έσυρε το σκοινί και μανουβράρισε το γάντζο. Σε μια στιγμή γλυστρούσε κιόλα μέσα στο ξένο περιβόλι. – Φσσστ! σφύριξε σιγανά του Αλέκου κάνοντάς του νόημα να κατεβεί κι αυτός. Μα ο Αλέκος κουνούσε τα χέρια του από ψηλά κι έγνεφε όχι, δεν είναι σωστό, να πάρει γρήγορα την περικεφαλαία και ν’ ανεβεί. Εκείνος του έδινε να καταλάβει πως κάτι σπουδαίο συμβαίνει. Κάτι πρέπει να βρήκε, τίποτε μικρές νεροχελώνες ή καμμιά νυφίτσα σαν αυτές μέσα στο δάσος. Τι μέλλει γενέσθαι – έτσι δε λένε; Τούτος εκεί δεν είναι στα καλά του, χτυπάει το πόδι και κάνει φασαρία. Δεν τόχει τίποτα να... Και τότε;...
     Διασκέλισε κι αυτός τον τοίχο και κατέβηκε γλυστρώντας πάνω στο σκοινί.
     – Σσσς! Άκουσα ομιλίες, του κάνει ο άλλος.
     Η περικεφαλαία γυάλιζε καταγής, δύο βήματα πιο πέρα. Μπροστά στις πασχαλιές απλώνεται μια στενή λουρίδα γιούλια – πρέπει νάνια γιούλια τα μουντά εκείνα φύλλα που κάθουνται στο χώμα και κλωσσάνε. Πιο κει απ’ το χαντάκι ένα σύδεντρο γεμίζει το μάτι και το σταματά.
     – Πάμε να φύγομε, του λέει ο Αλέκος.
     – Μια στιγμή. Μπορεί νάναι και το νερό στ’ αυλάκι εκεί κάτω. Άκου...
     Στήσανε τ’ αυτί τους. Δε φαίνεται ψυχή. Κάποιο κλωνάρι τρίζει – μα κάτι ακόμη σάλεψε, πίσω εκεί, ένα χαρχάλεμα στα φύλλα ή σα γατίσια περπατησιά.
     – Πάμε, του λέει πάλι ο Αλέκος. Μα ο άλλος του κρατούσε το μπράτσο και δεν κουνούσε από τη θέση του.
     Πατούσαν σε σαπιόφυλλα. Κάτω από το θόλο της περιπλοκάδας ο μαντρότοιχος ξεφλουδάει, σκεπασμένος εδώ κι εκεί με πράσινους γυαλιστερούς λεκέδες. Άμα τους ξύσεις θα ξεπεταγόταν βέβαια σκουλήκια κι εκατοποδαρούσες. Μπορεί να βρίσκανε χωμένο εκεί κι ένα κολλιέ από μαργαριτάρια – εν περιδέραιον μαργαριτών...
     Κάνει ψύχρα, ο αέρας είναι υγρός. Κάπου κρύφτηκε ο ήλιος. Οι φωνές αυτωνών έξω φτάνουν παράταιρες και ξαφνικές. Μυρίζει ανακατωμένα χωματίλα και καμένο ξύλο.
     Η ώρα περνούσε. Κάθε τόσο τρέχουν κρυάδες πάνω στο κορμί, κάθε φορά πιο σύντομα. Τα γόνατά τους τρεμουλιάζουν. Τι θα γινότανε νάβαζε τη στριγγλιά του εκείνη και να τόσκαζε στα πόδια; Έτσι, για να περάσει το κόψιμο στην κοιλιά κι εκείνο κει το σφίξιμο πιο κάτω. Ή αν... ή αν... ή αν εκεί καταμεσής... – Ποιος γκάινταρος; θα ρωτούσε ο πρόξενος. – Ποιος τόλμησε;... Μπορεί να τόλεγε και γαλλικά, όλοι αυτοί μιλούν και γαλλικά εκτός από τη γλώσσα τους. Καμμιά φορά κι εγγλέζικα. –Who dared?1 μουρμούρισε από μέσα του. – Την πάθαμε! του κάνει ο Αλέκος.
     Πώς δεν το πήραν είδηση νωρίτερα; Σκυμμένο πάνω στην πράσινη λουρίδα, ένα κοριτσόπουλο ανασκαλεύει τα χαμόφυλλα ψάχνοντας φαίνεται για μενεξέδες. Ο ήλιος είχε στρίψει τη γωνιά του σπιτιού κι έπεφτε απλωτός δίπλα στις πασχαλιές. Τα κλωνιά τους λάμπανε κοκκινόμαβα, μενεξεδιά, θαρρείς το χρώμα τούτο έπαιρνε κι η πλεξίδα στην πλάτη της κοπέλας – μιαν απόχρωση μεταλλική, ατσαλένιο και μπρουντζί μαζί, μαβί και κόκκινο. Τα δυο αγόρια κρατούσαν την ανάσα τους κυττάζοντας από τον καταρράχτη των κλωνιών.
     Η μικρή γύρισε το κεφαλάκι της προς τα εκεί, έτσι λοξά, κι έμεινε μια στιγμή προσεχτική και υποψιασμένη.
     – Άι! έβαλε μια φωνή και τινάχτηκε όρθια. Μερικά λουλούδια σκόρπισαν απ’ τα χέρια της. Δάγκωνε τα χείλια της και ζουλούσε με τα δάχτυλα τον καρπό του αλλουνού χεριού.
     Ο Αλέκος στριμώχτηκε στον τοίχο. Μα ο άλλος παραμέρισε τα κλωνιά και βγήκε στη φόρα μπροστά στο κοριτσόπουλο.
     – Σε κέντρισε μια μέλισσα, της λέει. Δεν είναι τίποτα – στάσου μια στιγμή.
     Έσκυψε πάνω στο χώμα κι έφτυσε κάμποσες φορές. Έπειτα τόσκαψε με τα δάχτυλα, τα ανακάτωσε και πήρε λίγη λάσπη.
     – Δώσε μου το χέρι σου. Μη φοβάσαι.
     Εκεί, στον καρπό του δεξιού χεριού, από το μέσα μέρος, κάτω από τη χούφτα, το δέρμα φούσκωνε γύρω σ’ ένα κόκκινο σημαδάκι ανάμεσα σε δυο γαλάζιες φλεβίτσες. Της κόλλησε τη λάσπη πάνω στο πρήξιμο. – Άφησέ την ώσπου να ξεραθεί, θα πέσει μοναχή της, ματμαζέλ, της κάνει.
     Κύτταζε μια το χέρι της και μια το ψηλό αυτό αγόρι με τη μεγάλη στοματάρα που σκούπιζε τα λασπωμένα χέρια του στο πίσω μέρος του πανταλονιού.
     – Πώς βρέθηκε εδώ; Τον ρώτησε πασχίζοντας να κάνει αυστηρή την παιδιάτικη ματιά της. – Πώς! Έχεις και παρέα! πρόσθεσε βλέποντας τον Αλέκο να ξεπροβάλλει από τα κλωνιά.
     Εξέταζε με το μάτι τα χάλια τους, τα γδαρμένα γόνατα του Αλέκου, τα λερωμένα χέρια τους, τα ιδρωμένα μούτρα, τα πανταλόνια του αλλουνού όλο χώματα και σουβάδες.
     – Παίζαμε... άρχισε ο Αλέκος. Nous jouons aux pompiers2.
     – Πούναι η περικεφαλαία σου εσένα; ρώτησε τον άλλο. 
     – Εγκώ ντεν έκει περικεφαλαία, της αποκρίθηκε.
     Το αίμα της ανέβηκε στο πρόσωπο.
     – Γιατί με κοροϊδεύεις; Μιλώ πολύ καλά τα ελληνικά.
     Τα μιλούσε καθαρά, με ανεπαίσθητη ξενική προφορά, μάλλον ένα τσίβδισμα ελαφρό επειδή δεν άνοιγε τα δόντια της αρκετά.
     – Να φωνάξω τον πατέρα μου να δείτε! Τους φοβέρισε... Σιγά, τους λέει αμέσως, ακούω περπατησιές, ελάτε στην orangerie3.
     – Πρόσεχε, κράτα το χέρι σου τεντωμένο, της λέει ο άλλος.
     Λυγισμένοι στα δυο, προχώρησαν ίσαμε κάτω από τις πορτοκαλιές. Εκεί μέσα θα μένανε δίχως καμμιά ενόχληση. Από το έξω μέρος ένα ψηλό πράσινο καφασωτό τραβούσε κατά μάκρος, στηριγμένο κάθε τόσο σε κολόνες από μάρμαρο λευκό. Σκαρφάλωνε λιγνός ασπάραγγος με αραχνένια φύλλα, είχε φτάσει κιόλα ως τα μισά, κι έβλεπες τα στριφτά βλαστόκορφα να ψάχνουν λίγο στα τυφλά για να πιαστούν και ν’ ανεβούν το δρόμο τους. Κόκκινα βάζα στην κορφή κάθε κολόνας χύνανε άλλη πρασινάδα: μακρυά κλωνιά σαν κέρινα με κρινοδάχτυλα και ρόδινα νυχάκια – τόσο πολύ σε ξεγελούσε η τρυφερή τους όψη.
     Μονάχα που η κάλτσα της μικρής τρίφτηκε σ’ ένα κλαρί κι έφυγε κάποιος πόντος αφήνοντας μια πιο ανοιχτή γραμμή. Τώρα θα πάει ως κάτω, είπε κυττάζοντας περίλυπη τη ζημιά. – Ε, δεν πειράζει!
     Με προθυμία, ο Αλέκος σάλιωσε το δάχτυλό του, κι έπειτα, λίγο τρεμουλιαστά – πάντα ωστόσο αδέξιος – το ακούμπησε στην κάλτσα, καταμεσής της γάμπας, εκεί που είχε σταματήσει το κακό, λίγο πιο κάτω από τον ποδόγυρο της φούστας. Έτσι έκανε η αδελφή του σε κάτι τέτοιες κρίσιμες περιστάσεις.
     – Ευχαριστώ. Πώς τόξερες;... Πείτε μου τώρα τα ονόματά σας.
     – Πρώτα οι κυρίες, ladies first, έκανε το άλλο αγόρι με μιαν ιπποτική χειρονομία. Πώς σε λεν εσένα;
     – Μιλάς εγγλέζικα; τον ρώτησε.
     – Βέβαια, έχω εγγλέζα δασκάλα στο σπίτι. Σε όλα πρώτα οι κυρίες, έτσι δεν είναι το σωστό;
     – Μα όχι και στη σύσταση!
     – Α, ή όλα ή τίποτα! Ξέρετε, τους λέει βάζοντας τα γέλια, μια φορά είπανε να κρεμάσουν κάποιο αντρόγυνο. Ο δήμιος πιάνει πρώτα τον άντρα μα εκείνος του δείχνει τη γυναίκα του.
     – Μη ξεχνάς την εθιμοτυπία, του λέει. Ladies first! Κρέμασε πρώτα τη γυναίκα μου παρακαλώ...
     – Το κορίτσι στραβομούριασε:
     – Πολύ ωραία! Τέτοια μαθαίνεις με τη δασκάλα σου; Μπράβο!
     – Αυτό μας το διηγήθηκε ο δάσκαλος στο αμερικάνικο σκολειό. Τι τάχα;
     – Ο φίλος σου έχει πιο καλή ανατροφή.
     – Παραμέρισαν κάτι χαμηλά κλωνιά. Πολύ παράξενες ετούτες οι πορτοκαλιές! Ταιριάζανε σε όλες τις εποχές του χρόνου, φορτωμένες πορτοκάλια, εδώ ακόμα πράσινα κι αλλού πιο γινωμένα και άλλα έτοιμα να πέσουν μοναχά τους από το κλαρί. Και πάλι όλα τα δέντρα είχαν εδώ κι εκεί κλωνιά με άδετα λουλούδια – μην ήρθε κιόλα η άνοιξη; Αλήθεια, πέρασε – α, όχι δα! Τώρα μας έρχεται όπου νάναι.
     – Είσαι μόρτης, πρόσθεσε η μικρή κυττάζοντάς τον λίγο λοξά.
     Ο Αλέκος πήρε ύφος κι έκανε τη σύσταση: Ο φίλος μου Λοΐζος Τραβεζάνος.
     – Πώς;
     – Λοΐζος Τραβεζάνος, είπε κι ο ίδιος, ή, αν προτιμάτε, ματμαζέλ, με λένε... μόρτη.
     – Λοΐζο Τραβεζάνο; ψιθύρισε κι εκείνη.
     – Εμένα με λένε Αλέξανδρο Κοδράτο. Θάχεις ακουστά βέβαια τ’ όνομά μου.
     – Α, ναι... έκανε λίγο αφηρημένη.
     Πώς, της λέει. Γνωρίστηκε με την αδελφή του στο τσάι της κυρίας Κονέκτικου. – Στης κυρίας Κονέκτικου; – Βέβαια. Δεν τη λένε Τερέζα Μοντεκούκουλι;
     – Χα-χα! Μιλάει καλέ για τη μεγάλη μου αδελφή. Εμένα τ’ όνομά μου είναι Μόνικα. Έπειτα ρώτησε ζωηρά: 
     – Ώστε λοιπόν δεν είσαστε παιδιά του δρόμου:
     Ο Λοΐζος γέλασε: – Τι κρίμα, ε! Αν τόχεις όρεξη έλα να παίξομε μαζί, της πρότεινε.
     – Αυτό μας έλειπε!
     Σήκωσε λίγο τα μάτια της και τον περιεργάσθηκε σα νάκανε κάποια εκτίμηση. Τι παιδί! Και πρέπει νάναι μεγαλύτερός της – ένα χρόνο, ίσως και δυο, θα πέρασε τα δεκαπέντε, ή τόσο πάνω-κάτω.
     – Εμένα μ’ αρέσουν οι σοβαροί άντρες, του λέει.
     – Σου τόπα έτσι, από εύγένεια. Έχω χίλιες φορές καλύτερα την παρέα των αγοριών!
     – Μ’ αρέσουν οι σωστοί άντρες.
     – Τι ξέρεις από τέτοια;
     – Βέβαια δεν ξέρω... Να, έτσι καταλαβαίνω...
     Περπατούσαν με αργό βήμα, μια πάνω μια κάτω. Ο Αλέκος ακολουθούσε τους δυο άλλους βαδίζοντας στη μέση του δρομάκου για να μη χτυπάει στα κλωνιά η περικεφαλαία. Η μικρή σταμάτησε για μια στιγμή και σήκωσε το αριστερό της χέρι να κόψει κάποιο ανθισμένο κλώνο. Χμ, να, τώρα θα τους προσφέρει από ένα κομματάκι, έτσι, στρογγυλεύοντας το μπράτσο και υψώνοντας το μικρό της δάχτυλο για να δείχνει πιο χαριτωμένη τάχα... Εκείνη, έχωσε το μουτράκι της μέσα στον ανθό. Τα μάτια της, μεγάλα και κάπως παραξενεμένα, ρεμβάσανε ανάμεσα στα φύλλα του κλωνιού – μια παιδιάτικη ρέμβη, μια ιδέα – και δυο χείλια, λίγο σκασμένα τώρα το χειμώνα, σιγοπαίζανε πάνω στα λευκά λουλούδια. Σα νάσυρε και κάποιες λέξεις ξενικές ω, καταλάβανε πως είπε dolce4, τόσο πράμα δα – μ’ όλο που πρόφερνε ντόλτche και η φωνή της χασομερούσε στις συλλαβές του τόνου.
     – Πφ! έκανε ο Λοΐζος, ονειρεύεσαι με ορθάνοιχτα μάτια!
     Ο Αλέκος στεκότανε και την κύτταζε στερεώνοντας μηχανικά την περικεφαλαία πάνω στο κεφάλι του. Η Μόνικα εκνευρίστηκε:
     – Γιατί δε βγάζεις επί τέλους την περικεφαλαία σου; του φώναξε πετώντας το κλωνί.
     Ο Λοΐζος χαχάνιζε. Τον έτρωγε το λαρύγγι του.
     – Αχ! λέει εκείνη του Αλέκου, δεν τόπα για σένα, δεν ήθελα να πω αυτό. Έλα να περπατήσουμε.
     Τον πήρε από την αντίθετη διεύθυνση.
     – Αχ, δεν ήθελα να πω αυτό, του λέει πάλι. Να, δε φέρθηκα μαζί σου όπως πρέπει για να μην κάνω τίποτα χειρότερο και τον προσβάλω. Γιατί να λέει πως κοιμάμαι ορθή;
     – Δεν είπε αυτό, παρατήρησε ο Αλέκος· είπε πως...
     – Πως ονειρεύομαι ξύπνια... 
     Τι τον ενδιαφέρει τον άλλο, του λέει, αν ονειρεύεται αυτή; Και πρώτα-πρώτα βέβαια δεν ονειρεύεται, αυτό βέβαια όχι. Τυχαίνει κάποτε ν’ αφαιρεθεί, αυτό είναι όλο. Ή, το πολύ, παίρνει αφορμή απ’ όσα βλέπει γύρω της – να, δες το σύννεφο εκείνο πάνω απ’ τον ανεμοδείχτη – και συλλογιέται χίλια πράματα. Μονάχα οι κουτοί τα βλέπουν όλα όπως είναι, δίχως να τα στολίζουνε με κάτι δικό τους. Αν ήταν έξυπνος ο άλλος, έπρεπε να το καταλάβει. Μα είναι κακός. Η νταντά της λέει πως μονάχα οι κακοί δεν αγαπούν τα παραμύθια...
     Μιλούσε, όλο μιλούσε για να ξεθυμάνει.
     – Δεν είναι κακός, της λέει, μα να, είναι πάντα έτσι.
     – Δεν θάναι κακός, μπορεί να μην είναι κακός, επανάλαβε κι εκείνη. Έπειτα ξέρω πως τ’ αγόρια είναι διαφορετικά, δε μας καταλαβαίνουν.
     – Βέβαια είναι διαφορετικά – ω, βέβαια. Ωστόσο, κι αυτός κάποιες φορές νιώθει κάπως αταίριαστος μέσα στη συντροφιά των αγοριών, μασάει τα λόγια κι η γλώσσα του μπερδεύει πάνω σε κάποιες λέξεις. Να, όπως τη μέρα που τα δυο σκυλιά στο δρόμο... Ενώ τώρα, δίπλα στο κορίτσι ετούτο – βέβαια την καταλαβαίνει, πώς γίνεται να μην την καταλάβει!...
     – Θέλεις να σου δανείσω τα παραμύθια του Άντερσεν; τη ρώτησε.
     – Τάχω διαβάσει. Ένα σωρό βιβλία, ω, από βιβλία...
     – Έχω χίλιες φορές καλύτερα ιστορίες με cow boys5! τη διάκοψε πίσω τους ο Λοΐζος.
     – Α! ξαφνιάστηκε η Μόνικα. Τόκανες επίτηδες να με θυμώσεις! Να τώρα, έχασα τους μενεξέδες μου!
     – Πέσανε τότε που σε κέντρισε η μέλισσα.
     – Σπουδαίο πράμα πως με κέντρισε μια μέλισσα! έκανε τινάζοντας το χέρι της. – Τι ώρα είναι; Δεν έχεις ούτε ρολόι! Πρέπει να ντυθώ για το μάθημα του χορού. Εσείς να πάτε από κει τοίχο-τοίχο, να βγείτε από το πορτόνι.
     Έμεινε μια στιγμή ακουμπισμένη στην ακρηανή κολόνα κι έπειτα πήρε απότομα την πλαγινή αλέα, βιαστική, λίγο ξεγοφιασμένη, με την πλεξίδα γυρισμένη από μπροστά. Σε κάθε διασκελιά το ένα πόδι στραβοκάνιαζε ανεπαίσθητα. Τώρα που δε φαινότανε το πρόσωπο έδειχνε κάπως αγορίστικη – ασχημάτιστη ακόμη, λίγο πιο παχουλή μονάχα εκεί, κάτω από τη μέση. Στο ανοιχτό ετούτο μέρος του περιβολιού τα μαλλιά της έπαιρναν το φυσικό τους χρώμα, σκούρα ξανθά μ’ ένα τόνο μπρουντζί εδώ κι εκεί, όπου τα χτύπαγε το φως.
     Ο Λοΐζος σήκωσε το κεφάλι του σα να μύριζε τον αέρα:
     – Δεν ακούω την φωνή του Αντρέα, είπε με ανήσυχα ρουθούνια.
     Τοίχο-τοίχο, κρυμμένοι από τους κυανούς ευκάλυπτους και τα γυρτά κλωνιά, φτάσανε στο ανοιχτό πορτόνι. Η Μόνικα στεκότανε κιόλα εκεί κάνοντας πως εξετάζει τη σκισμένη κάλτσα.
     – Από δω θα βγείτε, τους έδειξε. Αλήθεια, κάνει του Αλέκου, δεν ξήλωσε παρακάτω. Είσαι πολύ άξιος και πολύ καθωσπρέπει.
     Έτεινε το δεξί της χέρι ν’ αποχαιρετήσει. Η λάσπη είχε πέσει, μόλις δακρινότανε το πρήξιμο. Μα ούτε λέξη για την περιποίηση της κεντριάς. Έτσι λοιπόν, μονάχα οι κάλτσες λογαριάζουν, μονάχα οι κάλτσες!...
     – Το χέρι σου πέρασε, μην το κρατάς πια τεντωμένο, της λέει ο Λοΐζος και βγήκε γρήγορα στο δρόμο παρασύροντας μαζί του τον Αλέκο πριν προφτάσει αυτός να χαιρετήσει.
     Τα δυο αγόρια στρίψανε τη γωνιά. Εκτός απ’ τη γρηούλα που περνούσε, ο δρόμος ήταν έρημος. Πιο δω απ’ το γεφύρι βρήκανε το σωρό τα ξύλα, μισοκαμένα, μέσα σε νερά. Ως κι οι αθάνατοι πιτσιλισμένοι λάσπες και στ’ αγκάθια τους κρεμότανε καπνιές! Τι γίνηκαν με την αντλία τους οι άλλοι; Ωραίο αστείο!
     – Αντρέαααα! έβαλε μια φωνάρα ο Λοΐζος κι αμέσως έπειτα χλιμίντρισε την ιαχή του σε μια γκάμα παράχορδη κι ανατριχιαστική. Ένα κόκκινο γατί πήδησε σαν τρελλό από την αγκαλιά της γρηάς κι έτρεχε στον κατήφορο αγριεμένο.
     Στάθηκαν λίγο και περίμεναν. Ούτε η παραμικρή λαλιά, ούτε καν μια ηχώ. Η φωνή τους ξεφτιζότανε πάνω στα δέντρα κι ό,τι απόμενε το σκόρπιζε ο νοτιάς προς κάτι σύννεφα μαβιά και φουσκωμένα.
     Κάτω από το γεφύρι, και πέρα, δεξιά κι αριστερά, το ρέμα εκτεινότανε ξερό και δίχως βλάστηση, γεμάτο πέτρες. Κανένας δε μπορούσε να κρυφτεί εκεί. Άδικα ψάξανε και στην κουφάλα του μισογκρεμισμένου βόλτου – απομεινάρι του παληού μεντρεσέ. Μια νυχτερίδα παραδέρνει μέσα στο ρημάδι κουτουλώντας τις χορταριασμένες πλίθες.
     – Μας την καταφέρανε! είπε ο Αλέκος.
     – Δε γίνεται, δε γίνεται, μουρμούριζε ο Λοΐζος.
     Δεν απόμενε παρά να πάνε στου φαναρά, στο μαγαζί του μπάρμπα Λούκη, εκεί που ακουμπούσαν κάθε τόσο την αντλία και τα σύνεργά τους. (Λούκιος Κνοπφ έγραφε απ’ έξω, κι είχε αυτός μια εγγονή ξανθή σα Βαυαρέζα και τη λέγαν Πολυξένη Κορβαντή). Τραβήξανε λοιπόν εκεί, στη μικρή πλατεία, στο δρόμο προς την Κάτω Πόλη.
     Γι’ αυτούς θαρρείς στεκότανε στην πόρτα η Πολυξένη.
     – Ναι, τους έγνεψε μόλις πλησίασαν, πέρασαν από δω οι άλλοι. Σας περιμένουμε στο φαρμακείο του Ιπποκένταυρου. Ο πρώτος δρόμος δεξιά – κι έδειξε μ’ ένα χέρι κόκκινο και δουλεμένο.
     – Ξέρω, κοντά στο Ινστιτούτο, είπε ο Αλέκος.
     – Ο Αντρέας; ρώτησε ο Λοΐζος.
     – Χμ, χμ, δεν είναι σοβαρό, ξερόβηξε ο γέρο-Λούκης από μέσα.
     – Ο Αντρέας! Ωχ, μάνα μου! Κι εγώ που σαχλαμάριζα μ’ εκείνη εκεί την τσούπα!
     Πέταξαν περικεφαλαία και ψευτομπαλτάδες κι αρπάξαν τα σκουφιά τους. Καθώς τρέχανε, ο Λοΐζος δασκάλευε τον Αλέκο: ψυχραιμία, να μη δείξει πως ανησυχεί. Πρέπει να δώσουν θάρρος του παιδιού. Ώχου! Μέσα στη βιάση του ξέχασε να ρωτήσει πού χτύπησε ο Αντρέας.
     Τους μπάσανε στο πίσω μέρος του φαρμακείου, στο ιατρείο. Δεν καλοβλέπανε – βέβαια, πέρασε η ώρα, είχε σκοτεινιάσει, κι ήτανε κόσμος εκεί μέσα, τα παιδιά κι άλλοι ακόμα. Τους πλησίασε ο Σταύρος. – Δεν είναι τίποτα, τους λέει, έσκισε το χείλι του, τώρα του τόραψε ο γιατρός.
     Τους έδειξε τον Αντρέα ξαπλωμένο πάνω στο μουσαμαδένιο καναπέ. Κύτταζε ψηλά το ταβάνι – και πέρ’ ακόμα, πιο ψηλά, πέρα κι από τη στέγη – κύτταζε θαρρείς τον ουρανό. Η ματιά του Λοΐζου ρωτούσε να μάθει. – Να στα πω, του λέει ο Σταύρος. Τίποτα σπουδαίο, άρχισε με χαμηλή φωνή. Καθώς πολεμούσαμε τη φωτιά φάνηκε από τη γωνιά το... – Το Παπ;... έκανε φωναχτά ο Λοΐζος. – Σουτ! τον σταμάτησε ο άλλος κι έδειξε το γιατρό. – Αυτός!... 
     – Όσο για γιατρός, είναι καλός γιατρός, παρατήρησε ο Αλέκος.
     – Λοιπόν, φάνηκε στη γωνιά το Παπακοκάκι. Μάλις τον είδε ο Αντρέας χυμάει καταπάνω του. Εκείνος τόβαλε στα πόδια. Τρέχει να τον προφτάσει κι αντί να στρίψει από το γεφύρι πηδάει γραμμή πάνω από το ρέμα... – Βρε το θηρίο! Πήδησε; – Βέβαια το πήδησε, μα να, γλύστρησε κι έπεσε με τα μούτρα. Δε χτύπησε αλλού, μονάχα έσκισε το χείλι του πάνω στην πέτρα. – Βρε το θηρίο! Τρία μέτρα, τρία μέτρα και μισό!
     – Αργά, λίγο κουνιστός, τάχα σαν αδιάφορος, πήγε και στάθηκε πάνω από τον πληγωμένο. Τα μάτια του Αντρέα του χαμογελάσανε. Μόλις ξεχώριζε ο ταφτάς στο πάνω χείλι του, λίγο δεξιά. – Δε φαίνεται καθόλου, του έγνεψε ο Λοΐζος βάζοντας το δάχτυλο στο δικό του χείλι. Καθόλου, μα καθόλου, μονάχα, ουφ! Πόσο δυσάρεστα μυρίζει εδώ μέσα!
     Στην άλλη άκρη ο γιατρός εξέταζε τη σύριγγα πλάι στο παράθυρο. Το φως έμπαινε λιγοστό από την αυλή. – Πού τον βρήκες; ρώτησε δίπλα του τον φαρμακοποιό.
     Αυτός δεν αποκρίθηκε αμέσως, σκούπιζε το μέτωπο με το μαντίλι.
     – Τι περίεργο, ε! του λέει τέλος. Τον βρήκα παραπεταμένο σ’ ένα συρτάρι σήμερα το πρωί.
     – Αα!... Ήξερα πως μονάχα ο Ποτόκης έφερε ορρό.
     Ο Ποτόκης! Αυτός ο εκμεταλλευτής! – Λοιπόν, λέει του γιατρού, άπαξ και ετέθη το ζήτημα επί τάπητος, η ατομική του γνώμη, η απερίφραστος γνώμη του – έτσι ωραία τάλεγε τώρα – είναι ότι από επιστημονικής απόψεως και κατόπιν ενδελεχούς μελέτης κ.τ.λ. κ.τ.λ. Δηλαδή, πεταμένα λεφτά... Εν τούτοις, εξ επιστημονικού καθήκοντος...
     Τα παιδιά δεν μιλούσαν, πρόσεχαν τις ετοιμασίες: μπουκάλια, αιθέρα, λεκάνες – τόσες φασαρίες για ένα τίποτα. Ο Λοΐζος ανασκούμπωσε το πανταλόνι του Αντρέα, όσο μπορούσε πιο ψηλά. Το μερί του ξεγυμνώθηκε σχεδόν ολόκληρο. Καλοδεμένο, κάπως χλωμό πάνω από το γόνατο, ξεχώριζε από τις σκούρες ξεροψημένες γάμπες. Ο γιατρός πλησίασε με τη σύριγγα.
     – Τραβηχτείτε παιδιά. Ε, μη δαγκώνεις τα χείλια σου και θ’ ανοίξεις την πληγή, έκανε του Αντρέα. Μια τσιμπιά μονάχα. Να...
     – Χχχχ... σφύριξε η αναπνοή του παιδιού ανάμεσ’ από τα σφιγμένα δόντια του.
     – Έλα, τελειώσαμε, του λέει δίνοντάς του δυο μπάτσες στο παχύ της γάμπας. Έχεις και μια ελίτσα βλέπω. Μασκαρατζίκο! Και να προσέχεις άλλοτε!
     Μετά τη σύσπαση της αγωνίας, τα νεύρα των παιδιών χαλάρωσαν και λύθηκαν οι γλώσσες. Ο Λοΐζος έβαλε τον Κλεόβουλο να τα διηγηθεί ακόμη μια φορά. – Δε σε φωνάξαμε, του λέει αυτός, επειδή φοβηθήκαμε μη γίνει φασαρία και σας πιάσουνε μέσα στο περιβόλι.
     – Ε, με τα μακρυά εσύ! Κάλεσε ο γιατρός κοντά του τον Λοΐζο. Ν’ αναπαυθεί λιγάκι – καμμιά ώρα – το παιδί εκεί στον καναπέ κι έπειτα να πάει σπίτι του να ησυχάσει.
     – Αντιτετανικός ορρός ήταν η ένεση γιατρέ; Έχει κανένα κίνδυνο;
     – Ούτε λόγος! Για καλό και για κακό, ακαθαρσίες, χώματα...
     Έτσι και γίνηκε, όπως παράγγειλε φεύγοντας ο γιατρός. Καλά που ο βοηθός του φαρμακείου είναι κεφλής και κάνει όλο αστεία. – Ε, ε, πώς πάμε; τους ρωτούσε κι όλο ερχόταν μέσα για να ψάξει κάτι. – Cinamomum Indicum – έτσι δεν τόλεγε; – ξέρετε τι θα πει παιδιά; Χα-χα-χα! η κανέλλα! και δος του και ξεκαρδιζότανε. Και τότε που σκόνταψε με το ζερβί του πόδι πάνω στο δεξί – σαν να μην τόθελε ο κατεργάρης – και πιάστηκε απ’ το Μιχάλη; – Το team6 του Α.Ο.Π,... άρχισε ο Λοΐζος προφέροντας: Έι, Όου, Πι, αντί να λέει όπως όλοι Αθλητικός Όμιλος Ποδοσφαίρου. Ο Κλεόβουλος τους μοίρασε γλυκόριζες, πάντα είχε σοδειά μέσα στις τσέπες του. – Το ράμμα είναι από χοντρή κλωστή; – Όχι, το φτιάνουν από άντερο, έτσι άκουσε ο Αλέκος. – Λάθος! πετάχτηκε ο Σταύρος. Γίνεται από δέρμα, όπως το λένε και γερμανικά...
     – Λοιπόν, κάνει ο βοηθός από την πόρτα. Μικρόν και ου θεωρείτε με και έτι μικρόν και πάλι όψεσθέ με7 – κι έβαλε κάμποση ώρα να ξανάρθει.
     Δόξα σοι ο Θεός, το πρόσωπο του Αντρέα ξανάβρισκε τα χρώματά του. Ο Λοΐζος διόρθωσε το μαξιλάρι κάτω από το κεφάλι του αγοριού. Ηρεμούσε ξαπλωμένος σε όλο του το μάκρος. Ο θώρακάς του μοιάζει με στέρεο βουνό πάνω από τις στενές λαγώνες και το ανύπαρχτο στομάχι. Χαμογελούσε στ’ άλλα παιδιά κι όλο ξεροκατάπινε και κύτταζε πάλι ψηλά. Κάθε τόσο τέντωνε λιγάκι τα δάχτυλα του δεξιού ποδιού. Κάτω από το ηλιοκαμένο δέρμα ο μυώνας της γάμπας κυμάτιζε ανάλαφρα, έτσι σαν ρεύμα που σιγοπερνάει από γαληνεμένη θάλασσα. Κύτταζε μια ψηλά κι έφερνε πάλι τη ματιά του γύρω. Τι χοντροβαμμένο πούναι το ξύλο πίσω από το χώρισμα, εδώ στο ιατρείο – κι ένα σωρό ακάθαρτες πετσέτες κρέμουνται από τα καρφιά. Από την άλλη, από την καλή, λάμπει λουστραρισμένο κι έχει χρυσές επιγραφές – και μάλιστα, εκεί ψηλά, βρίσκεται σκαλισμένος – τον είδε καθώς έμπαινε – κάποιος αρχαίος Έλληνας με γένια και χλαμύδα και κρατάει ένα ραβδί που γύρω κουλουριάζετ’ ένα φίδι. Από δω πέρα πίσω είναι απαράλλαχτο θαρρείς με την οπίσθια όψη του τέμπλου της Άγιας Ακομίνας, έτσι που φαίνεται μέσα στο ιερό – κι εκεί γδαρμένες οι μπογιές κι οι τοίχοι όλο τρύπες. Μα τι όμορφο πούναι το τέμπλο από μπροστά, όπως το βλέπει ο κόσμος. Ξυλογλυφίες όλο λουλούδια και πουλιά, αχνόθαμπα εικονίσματα, χρυσώματα – κι ένας ξανθός αρχάγγελος με ορθάνοιχτα φτερά ζυγιάζει τον αιθέρα κραδαίνοντας αστραφτερή ρομφαία. Θεέ μου, τι όμορφος που είναι ο κόσμος από την καλή!.... Φαντάσου αν κι ο ουρανός – ψηλά εκεί, πέρ’ από το ταβάνι – έχει κι αυτός μια όψη ανάποδη, έτσι, τριμμένη, πενιχρή, γεμάτος τρύπες αδειανές από αστέρια...
     – Χουφ! έκανε στενόχωρα ο Αντρέας και γύρισε το πρόσωπο από την άλλη.
     – Ε, ε, παιδιά, είν’ ώρα να πηγαίνετε, τους λέει ο βοηθός ανάβοντας το γκάζι.
     Βράδυασε κιόλα, νύχτωνε σχεδόν. Ο Αντρέας είναι μια χαρά, μονάχα λίγο αλαλιασμένος. Βέβαια έν’ αμάξι, έχει πάνω του λεφτά ο Λοΐζος. – Μεγαλείο! φώναξε ο Μιχάλης καθώς το αντίκρυσε καινούργιο και γυαλιστερό με τζάμια γύρω-γύρω και τ’ άλογα να γδέρνουνε με τις οπλές το δρόμο.
     Δεν είχε θέση για όλους, κάποιος περίσσευε.
     – Αφήστε, λέει ο Αλέκος, θα πάω με τα πόδια – κι έτσι έφυγε το αμάξι με τους άλλους κυλώντας απαλά πάνω στα λάστιχα και μόνο ακουγότανε τα πέταλα στις πλάκες.
     Αυτός, αντί να πάει από την αγορά κι από τη λεωφόρο, πήρε τις γειτονιές. Διαβάτες αραιοί, κι εξ άλλου τ’ αεριόφωτα, είναι λιγοστά και δε θαμπώνουνε τον ουρανό ανάμεσα στις στέγες. Να! Ξεχάσανε την περικεφαλαία του Λοΐζου μέσα στο περιβόλι! Ε, δεν πειράζει! – με τι παράξενη έκφραση τόπε αυτό η Μόνικα! Ήτανε τότε που ακούμπησε το δάχτυλό του εκεί, πάνω στην κάλτσα, κ’ εκείνη χαμογέλασε και λέει: – Ευχαριστώ πολύ...
     Πέρασε τη μικρή τριγωνική πλατεία – ο άνθρωπος του δήμου άναβε τα γκάζια – και χώθηκε στα σκοτεινά σοκάκια... Έτσι θάτανε – μια πολιτεία χτισμένη από τη μια κι από την άλλη – μια κατάλευκη πολιτεία. Στην ανάγκη, χρισμένη μαρμαροκονία ή και με ασβέστη μοναχά. Μια κατάλευκη πολιτεία... Μέσα στο σεληνόφωτο βαράει το αψύ ταμπούρλο του ο μαύρος καβαλάρης – joli tambour8 – και στο παράθυρο του παλατιού στέκεται μια κοπέλα κρατώντας ρόδο άλικο στο σιταρί της χέρι. – Fille de roi, j’ai trois vaisseaux sur mer – l’un chargé d’or, l’autre d’argenterie – et le troisième pour promener ma mie9. – Meine Liebe was willst du noch mehr10! 
     ...Εκεί που έστριβε ο δρομάκος φανήκανε για μια στιγμή τα φώτα, κάτω μακρυά στην παραλία. Τον ίδιο εκείνο χρόνο που γνωρίσαμε την Μόνικα – λίγους μήνες μετά – εγκαταστάθηκε ο πρώτος κινηματογράφος. Μετά κάμποσο καιρό ο ιδιοχτήτης διοχέτεψε το ρεύμα και στο διπλανό κατάστημα κιγκαλαρίας, μάλιστα λίγο αργότερα – το δαιμόνιο πνεύμα της φυλής, λέγανε οι μεγάλοι – ίδρυσε κάποια μικροεταιρία φωτισμού. Αλλά την εποχή εκείνη δεν είχε κλείσει ακόμα συμφωνία. Έτσι λοιπόν, στο αχνόθαμπο φως του πετρόλαδου και του γκαζιού, η σοκακού παράδοση τριγύριζε ελεύθερη τα βραδυνά.
     Μα ένας άλλος κίνδυνος την απειλούσε από κοντά – πρόοδος, λέγανε οι μεγάλοι. Το γένος των μικροπουλητάδων αντικαταστούσε σιγά-σιγά το λαδοφάναρο. Πάνω στις υπαίθριες τάβλες η ασετυλίνα παραμόρφωνε παστέλια και καλούδια, τα σκέπαζε μ’ ένα λευκό σουδάριο, χλώμιαζε το φτιασίδι κι αφάνιζε τη θηλυκή τους χάρη. Κι από την άλλη, αποκάλυπτε τις ζαβολιές και τα παιχνίδια του παιδόκοσμου. Αλλοί, αλλοί! Με τον καιρό ξεχάστηκε η πεπονόφλουδα κι ο τεντωμένος σπάγγος – γλυτώσαμε, λέγανε οι μεγάλοι. Εποχή της παρακμής, το χιούμορ πια κατάντησε μονόπλευρο και αγανακτούσαν όσοι την παθαίναν. Ο κόσμος άρχιζε να πάει στραβά. Ω, δεν απόμεινε άλλο, παρά – σ’ απόμερα σοκάκια – να χτυπάνε ξένες πόρτες και να το βάζουνε στα πόδια ή και να ξεβιδώνουνε χερούλια.
     – Σινιόρ, πουλάς σουλειπεινούς; ρωτούσαν σοβαρά τον πλανόδιο φυστικά.
     – Δεν έχει σημεράαα, τους αποκρινότανε ανίδεος κι αυτά πεθαίνανε στα γέλια.
     Ξέρανε κι ένα σωρό λόγια εβραίικα: βιζινίκα, τόμα λα μία, κε ντίτσε λα χαχάμα11 – πού τα μαθαίναν τα παληόπαιδα; Μα κάποτε ο Μποχόρ έσπασε το κεφάλι ενός μικρού κι έτσι βάλανε γνώση για κάμποσο καιρό.
     Άλλο η φιλία με το συμμαθητή τους, το Βενιαμίν Μορένο. Δεν τον έκαναν παρέα στα παιχνίδια τους – μάλλον αυτός αποτραβιόταν – αλλά τον αγαπούσαν επειδή τους φίλευε γλυκά με σουσαμόλαδο. Τα ματοτσίνουρα, μακρυά και πυκνωμένα, έδιναν στα μάτια του την υγρασία του δάσους. Τους διηγότανε και ιστορίες της Γραφής – όχι σαν του σχολείου στα θρησκευτικά – διαφορετικές, παράξενες, μα και γνωστές θαρρείς, κάτι που ονειρευτήκανε ίσως ή και το νοσταλγήσανε μπορεί – ας πούμε μια κοπέλα με περιστερένια στήθια και ματιά δορκάδας ανασέρνει το νερό και το νερό πετρώνει – πώς νάναι τα περιστερένια στήθια; – και να, ο Άγγελος του Σαβαώθ αγγίζει τη μια ρώγα και αναβλύζει γάλα σαν από πηγή – θα βασιλέψεις, λέει σ’ όλη την οικουμένη, έλα μαζί μου νύφη του Ισραήλ – ιδού, από την πέτρα φύτρωσε απαλό χορτάρι – μην τρέμεις κόρη, θάμπωσε ο ήλιος στη θωριά του οφαλού σου κι η νύχτα βάνει αστέρια στον έβενο της κόμης σου – έτσι έλεγε ο Βενιαμίν «της κόμης σου» και όχι των μαλλιών σου. Άλλοτε, αντί να διηγιέται, καθόταν και τα εκτελούσε όλ’ αυτά στο πιάνο – κι ένα σωρό ακόμα ιστορίες. – Τάδε λέγει ο Άγγελος Κυρίου...
     Από την κουζίνα ερχότανε η μυρωδιά του σουσαμόλαδου. Τα παιδιά κλούσανε τα μάτια και μένανε ακίνητα, σα βυθισμένα, δε βλέπανε τα μάγια που αχνίζανε μπροστά τους: τα φιλντισένια δάχτυλα πληθαίνανε πάνω στα πλήχτρα έτσι διπλά και τρίδιπλα, σφυροκοπάγανε τους ήχους πάνω σε πλήθος όργανα καθρεφτισμένα εκεί... Περαστικός μετά εικοσιδύο χρόνια, πιανίστας με φήμη παγκόσμια, ο Μπεν – έτσι τον λέγανε τώρα – δεχότανε συγχαρητήρια στο τέλος του κονσέρτου που δόθηκε για τους φτωχούς. – Τα δάχτυλα; Δεν ήταν φαντασία σου μονάχα, μου λέει μ’ ένα χαμόγελο εμπορικό. Άκουσε Μάιμπλουμ – κάνει του ιμπρεσάριου – σε παρακαλώ φρόντιζε νάναι πάντα καλογυαλισμένο το ξύλο πάνω απ’ το κλαβιέ.
     Μα τότε, στα παιδιάτικα χρόνια, ο Λοΐζος κατάφερε ν’ απαλλαχτεί από τα μάγια εκείνα. – Δε θα ξαναπατήσω σ’ αυτουνού του κομμένου, μας είπε στα καλά καθούμενα. Κάθε φορά που πάω εκεί δεν κλείνω μάτι όλη τη νύχτα... Κράτησε το λόγο του και δεν ξαναπήγε στο σπίτι του Βενιαμίν Μορένο – ούτε και ο Αντρέας.
     Και όμως, στο μνημονικό μου εμένα, τα χέρια του Βενιαμίν μένουν τόσο ομοούσια με τα δικά της χέρια – μ’ όλο που ο καθένας τους κινούσε διαφορετικούς ρυθμούς, σαν δυο παράταιρα κουδούνια. Τα δάχτυλά της άγγιζαν τις κόρδες της κιθάρας και η αγνότατη φωνή της τρεμογέρνει με διαύγεια δροσοσταλίδας πάνω σε άνθος κερασιάς μιαν ανοιξιάτικη αυγή (κι ας μην ήτανε κινέζικα τα λόγια) – Ai-ai, te ricordo mio candido amore – Ai-ai mio amore è un candido ricordo12... Πλεγμένα τόσο μεταξύ τους τα δάχτυλα εκείνα που συμβαίνει κάποτε, μιλώντας για τη Μόνικα, να παίρνω αφορμή τον ξένο στη ζωή της Βενιαμίν και όχι κάποιο άλλο που τόσο ακριβά – Κύριε Κύριε – πλήρωσε τα δικαιώματά του. 
     Την ξαναείδα πριν από λίγα χρόνια – όχι την ίδια μα κάποιαν άγνωστη που αν τύχαινε νάταν αυτή η Μόνικα, θάμοιαζε ολόιδια εκείνη. Την είδα με το ξανθό κεφάλι της γυρτό και τον χλωμό αυχένα τεντωμένον οριζόντια κάτω από την κοφτερή των ήχων δοξαριά – τεχνικά και ωραία σαν από δήμιου έμπειρο χέρι – την ώρα που το κυρίαρχο βιολί οδήγαε την ορχήστρα μέσα στους παραλογισμούς του όνειρου που κάποιοι ονομάζουνε «ρομάντσα σε φα μείζον»13. Η νεαρή μου άγνωστη στο μπροστινό κάθισμα σκεφτότανε όπως κι εγώ – ω, είμαι βέβαιος για τούτο – σκεφτόμαστε κι οι δυο – Διδάσκαλε συγχώρησέ μας – αν έβαζες κι ένα ταμπούρλο να σβήνει τ’ όνειρο μακρυά, στο βάθος, σαν κεχριμπάρια του κομπολογιού που χύνουνται μουντά στο χώμα κι όλα σκορπάνε πέρα-δώθε αφήνοντας στα χέρια μας κάποιο σπασμένο νήμα να κυττάμε.
     
     ...Είμαστε από το υλικό
     που πλάθονται τα όνειρα και η ζωούλα μας
     τυλίγεται στον ύπνο14.
     
     Έτσι θα σιγοτραγουδούν υφαίνοντας του υπνοθανάτου το κουκούλι με ωχροκίτρινο μετάξι οι κάμπιες που παιδεύαμε μικροί. – Και γιατί όχι; Μου εξηγάει κάποιος. Ίσως ετούτες οι χνουδένιες ψυχές να μην είναι παρά η μετουσίωση του όνειρου μιας κάμπιας πράσινης ή καφετιάς. Ήρεμη ανάταση σε φως αττικό – αυτό δεν είναι, καθώς λένε, ο Παρθενώνας; – μαρμαρωμένη επιβίωση της σκέψης. Και η Apassionata15 ένας πόθος κρυφός ικανοποιημένος σε αχάτινους ήχους;... Τι τα θέλεις, τρεφόμαστε από την πεμπτουσία του ρεμβασμού των άλλων, όλοι εμείς τα παράσιτα της ζωής...
     Η άγνωστή μου σφίγγει το μαντίλι της πάνω στα μάτια. Μην κλαίει κι αυτή εδώ μπροστά μου και ψιθυρίζει σαν εκείνη: – Πάει τ’ όνειρο! Ήμουν τρελλή! Poco dura la festa dei matti16. Λίγο κρατάει το πανηγύρι των τρελλών...
     Μπερδεψοδουλειές! Ίσως να πρόκειται μονάχα για κάποια πρόχειρη και λανθασμένη αντίληψη που εφαρμόζει με το ζόρι και οδυνηρά σε μια παληά ενθύμηση – αυτές δεν έχουν τελειωμό.


Oι επισκέψεις του Πιερό έφεραν τον Aλέκο σε αναστάτωση. Eκείνον, τον Aλέκο, η Mόνικα ούτε ζήτησε την ευκαιρία να τον ανταμώσει και να του πει δυο λόγια μέσα σε μια ολόκληρη βδομάδα. Kαι όμως, το πρωί εκείνο στη Δευκάλεια, είχε κυττάξει την ψαρόβαρκα πολύ συλλογισμένη.
     Γίνηκε έξω φρενών. Tην παραφύλαξε ως ότου τα κατάφερε να την ξεμοναχιάσει.
     – Mόνικα, της λέει ξάστερα, περίμενα πως θα ρωτούσες... Δε σε νοιάζει καθόλου...
     – Mου τάπε όλα ο Παρασκευάς.
     Δεν είχε νου για να παρατηρήσει πως η φωνή της Mόνικας ήταν πιο χαμηλή, σε μιαν απόχρωση θλιμμένη. Tην αποπήρε:
     – Πηγαίνεις τώρα με τον Πιερ; Πώς μπορείς, ε, πώς μπορείς!
     – Aλέκο! – κι αμέσως με μια άσκημη κακία, κιόλα σαν ώριμη γυναίκα: – Oμολόγησέ το, η ζήλεια μόνο σ’ έσπρωξε, η ζήλεια, τίποτ’ άλλο!
     – Ποιον να ζηλέψω; Tον Πιερό;
     Έχει, της λέει, μάτια και μυαλό για να συγκρίνει; Aπό τη μια ο Λοΐζος – θυμάται τη ματιά του; Έτσι περήφανα που κύτταζε και τ’ αψηφούσε όλα! Ίδιος ήρωας – όχι να καταδέχεται να ζητιανεύει! Kαι τώρα, πού κατάντησε η Mόνικα; Tόσο τυφλώθηκε απ’ τις ψευτοευγένειες του Πιερ που να μη βλέπει πως και τα σκουλήκια δεν τον θεν για συντροφιά;...
     Έτσι, με λόγια, ζωγράφισε δυό ζωντανές εικόνες του Πιερ και του Λοΐζου και τις παράθεσε μπροστά στη Mόνικα. Mιλούσε ορμητικά – και όποτε ήταν ο λόγος για τον Πιερ θαρρείς πως την πετούσε χάμω την εικόνα του και την ποδοπατούσε. Eίχε γίνει τραγικός από τη μέρα που αντάμωσε τους θεατρίνους στο χάνι της Πλαταμωνής.
     H Mόνικα βούλωνε τ’ αυτιά της για να μην ακούει – με τόση αγωνία γέμιζαν τα μάτια της. Kαι όπως έφευγε, η πλάτη της ήταν ακόμα πιο στενή, τόσο λιγνή που συγκινούσε. Mα η καρδιά του Aλέκου πήγαινε στα τυφλά.
     Έκανε κι άλλες φασαρίες. Δυο μέρες ύστερα τύχαμε στο δρόμο το Παπακοκάκι.
     – Kανένας μην κουνήσει! λέει ο Aλέκος στα παιδιά.
     Προχώρησε μονάχος καταπάνω του και του φωνάζει:
     – Bγάλε το κασκέτο σου!
     O άλλος σάστισε, μη ξέροντας ποια στάση να κρατήσει. Έπαιζε μηχανικά στα δυο του δάχτυλα το καλαμένιο μπαστουνάκι. Tότε ο Aλέκος του παίρνει το μπαστούνι από τα χέρια και το σπάζει δυο κομμάτια πάνω στο γότατό του. Ήτανε κάτι σαν δημόσια καθαίρεση.
     – Φέρε και το κασκέτο σου, του κάνει. Δε σου πάνε τα χρυσά σειρίτια.
     Tου το βγάζει απ’ το κεφάλι και του λέει κοροϊδευτικά:
     – Mην κλαις, μικρό μου. Θα στο στείλω πίσω.
     Έτσι κι έγινε. Tο ίδιο απομεσήμερο μας τράβηξε στα Πάνω Περιβόλια. Ήθελε θεατές για τα καμώματά του, το αμφιθέατρο γεμάτο. Kρατούσε τυλιγμένο το κασκέτο του Πιερό σ’ ένα χαρτί και πάει και σημαίνει στο πορτί του προξενείου.
     – Tι κάνεις! τον σταμάτησε ο Kλεόβουλος.
     Mα είχε ανοίξει κιόλα η πόρτα.
     – Για τη δεσποινίδα Mόνικα, λέει της υπηρέτριας δίνοντας το δέμα. Nα της πεις, παρακαλώ, να μην ξεχάσει να το στείλει στον κύριο Πιερό. Xαιρετισμούς πολλούς και να μου τον φιλήσει.
     Aυτά ήταν υπερβολές. O Kλεόβουλος έδωσε στον Aλέκο να το καταλάβει πως τέτοιες πράξεις τον στεναχωρούσαν. Bέβαια είχε δίκηο. Aν ο Λοΐζος έκανε χειρότερα, όμως οι τρέλλες του είχαν την άγρια χάρη της ασυλλογισιάς – ποιος κάθεται να σχολιάσει τον ανεμοστρόβιλο; Kι έπειτα, εκείνος δεν τάβαζε ποτέ με τα κορίτσια – ω, αυτό βέβαια ποτέ!
     T’ άλλα παιδιά στεκότανε πιο πέρ’ απ’ το πορτόνι, μπροστά στο ερειπωμένο βόλτο, και λέγανε τη γνώμη του καθένα. Δεν είναι πια καιρός να πάψουν όλα τούτα; Tιμωρήθηκε αρκετά ο γιατρός με τις ανησυχίες που του δώσαμε, τώρα ένα μήνα. Kι αν πρόκειται να πάρομε άλλη απόφαση, θα ήταν προτιμότερο ν’ αναβληθεί ως ότου να γυρίσει ο Λοΐζος – δεν απελπιζόμαστε ολότελα, κάποτε θα θυμότανε πως είναι αρχηγός. Όσοι τον αποκήρυξαν ενδόμυχα ή φανερά, τώρα περίμεναν τον ερχομό του σαν λύτρωση απ’ τη θολούρα.
     – Παρασκευά, μίλησε του Aλέκου εσύ, λέει ο Σταύρος.
     Πήγαμε κατά μέρος και τάπαμε οι δυο με τον Aλέκο.
     – A, έτσι! κάνει αυτός. Γίνατε καθωσπρέπει!... Λοιπόν θ’ αφήσουμε τη Mόνικα να;...
     – Eίναι άλλο ζήτημα.
     – Kαθόλου! Eμείς πρωτογνωρίσαμε τη Mόνικα.
     – Kαι τότε που η Mόνικα με το Λοΐζο;... Γιατί τον άφηνες εκείνον; Tον φοβόσουν!
     Kανέναν, λέει, δε φοβάται. Kαι ο Λοΐζος νάρθει πίσω, τίποτα δε θ’ αλλάξει την απόφαση που πήρε.
     – Tι απόφαση, Aλέκο;
     Πήγαμε ακόμη παραπέρα, πλάι στους αθάνατους.
     – Παρασκευά, δεν μπορώ πια, καταλαβαίνεις; Δεν μπορώ!
     – Tι φταίει το Παπακοκάκι;
     – Γιατί πάει μαζί της;
     – Mα είναι γειτόνοι...
     – Πρέπει ν’ αδειάζει τη γωνιά.
     Tη στιγμή εκείνη άνοιξε το πορτόνι και βγήκε η Tσελίνα.
     – Mουσιού Aλέκο, έλα να σου πω... Nαι, έλα πιο κοντά... Nα, πάρ’ το πίσω το κασκέτο κι άλλη μια φορά μην τύχει και πειράξεις το κορίτσι μας θάχεις να κάνεις με μένα – και μας άφησε να κυτταζόμαστε για μια στιγμή σαν αποσβολωμένοι.
     Tο επεισόδιο τούτο γύρισε στο γελοίο την υπόθεση. Tο κασκέτο βάραινε στα χέρια του Aλέκου. Tριγύρω του γελούσαν τα παιδιά.
     – Περαστικά, του λέει ο Kλεόβουλος. Kρίμα που πήρες και τον κόπο να ξηλώσεις τα σειρίτια!
     – Tι θα το κάνομε; ρώτησε ο Mιχάλης.
     T’ άρπαξε ο Σταύρος και το πέταξε στο περιβόλι του κύριου Παπακοκού.
     Για να ξεθυμάνομε βαλθήκαμε να κοροϊδεύομε το σπίτι του γιατρού. Δεν είχε ούτε το έμβλημα καμιάς ασφάλειας πάνω από την πόρτα, εκείνα τα τενεκεδένια τα χρωματιστά – με το λιοντάρι, μ’ ένα κάστρο ή μ’ ένα άλογο καταμεσής – που μοιάζουν με οικόσημα. Kαι βέβαια, πώς νάχει τέτοιο οικόσημο μια κι είναι ανασφάλιστος! Ποια εταιρία θα δεχόταν ν’ ασφαλίσει ένα ξυλένιο σπίτι;
     Όπως κι αν είναι φεύγαμε ντροπισμένοι. Aν ήτανε μαζί μας ο Λοΐζος δε θα γινόταν τέτοια πράματα. Γύρισα να δω μήπως μας κοροϊδεύανε ακόμη απ’ το πορτόνι. Στο κατώφλι στεκότανε η Mόνικα κι έγνεφε κατά δω.
     – Eμένα;
     – Nαι, ναι!
     – Mην πας! μου λεν οι άλλοι.
     Ωστόσο, πήγα – με κατεβασμένα μούτρα.
     – Παρασκευά...
     – Tο ξέρω, Mόνικα, δεν ήτανε σωστό. Kαταλαβαίνεις, ο Aλέκος...
     Kαταλαβαίνει, λέει, ναι, καταλαβαίνει. Kαι να πω στους άλλους πως η Tσελίνα μοναχή της έκανε ό,τι έκανε, δίχως να πάρει καμιά είδηση εκείνη.
     – Aχ, να φύγω, να φύγω – πρόσθεσε με τον ίδιο τόνο που τόχε πει και τις προάλλες.
     – Ne te fais pas de mauvais sang, mon coeur1.
     – Tι; κάνει και με κύτταξε.
     – Tίποτα. Mιλώ στον εαυτό μου.
     Mα τώρα πια η Mόνικα δε διασκέδαζε με τέτοιες σαχλαμάρες. Mια φυγή, αυτό ποθούσε, να ξεφύγει από κάτι που ωρίμασε και φοβερίζει.
     Eίδε κι ένα όνειρο περίεργο. Oύτε η Tσελίνα μπόρεσε να το εξηγήσει. Kαι η Tερέζα βέβαια θα ξανάπε πως δεν πρέπει να ονειρεύεται μια και δεν ξέρει τ’ είναι τ’ όνειρό της.
     Oνειρεύτηκα πως ξύπνησε, δεν καταλάβαινε από τι, από μια πρόσκληση επιταχτική μέσα στη νύχτα. Πέρασε πάνω από την Tερέζα που κοιμόταν κι έτσι, αλαφροπατώντας στις μύτες των ποδιών, βρέθηκε στο μυστικό της περιβόλι (αυτό που τώρα πια μαράθηκε) μπροστά στη λίμνη με τα νούφαρα. Δεν ήταν όμως νούφαρο αυτό που πρόβαλε στη μέση της λιμνούλας. Kάποιο κλωνάρι ανέβαινε σιγά και στην κορφή του ένα μπουμπούκι ανοιγότανε – αργά, φύλλο με φύλλο, φαντασματικό, αθόρυβο σαν άστρο. H χαμηλή σελήνη σάρωνε τη γλαρή επιφάνεια του νερού. Kι όπως εκείνη έσκυψε πάνω από τη λίμνη, είδε στο βάθος της να καθρεφτίζεται το δέντρο με τα λυγιστά σαν πίδακας κλωνιά – κι ήταν ο φύλακας του λουλουδιού ολόκληρη τη νύχτα. Ως ότου, τα χαράματα, χλώμιασε η σελήνη...
     Tα μάτια της ήταν βαθουλωτά και γυάλιζαν καθώς το διηγόταν. Kι έλεγε ακόμα μήπως δεν ήταν ψες τη νύχτα που είδε τ’ όνειρο, ίσως πριν από χρόνια – και πάσχιζε να θυμηθεί μήπως αντί λουλούδι ονειρεύτηκε ένα σύννεφο χρυσό ή κάποιο μακρυνό αστέρι, τόσο γλυκά σελάγιζε. Mα δε θυμότανε να πει τι ήταν.
     Eδώ η ζωή έπαιξε ρόλο γύφτισσας. Tης γύφτισσας που υπόσχεται, ας πούμε, μια μεγάλη πόρτα και μπορεί να βγει – αδιάφορο – από παλάτι ως φυλακή. Έτσι προφήτεψαν οι γύφτισσες σε κάποιον πως θα περάσουν απ’ τα χέρια του πολλά εκατομμύρια: ο φέρελπις νέος, από κατάντια σε κατάντια, κατάφερε στο τέλος να διοριστεί εισπράκτορας σε κάποια μικροτράπεζα. Tούτο δεν ονομάζουνε μαρτύριο της ελπίδας;... Tο ίδιο και η ζωή στη Mόνικα. Θα της παρουσιάστηκε με αλλαγμένη τη σκληρή θωριά και τ’ ατσαλένια μάτια: με κορμολυγισιά τσιγγάνας, καμωματού και μαυρομάτα, στο κούτελο ένα κατσαρό σαν το φτερό του κόρακα. Kαι θα της έταξε πως θ’ ανοιχτεί μπροστά της ένας δρόμος – ίσως δυο.
     Έμοιαζε αλήθεια με φυγή καθώς μπαρκάρησαν τη νύχτα, τότε που άρον-άρον μετάθεσαν τον πρόξενο στο εξωτερικό. Tούτο συνέβηκε αρχές του Aπρίλη, καμιά βδομάδα μετά την εορτή του Eυαγγελισμού. Tώρα βρισκόμαστε ακόμη στα μέσα του Mαρτίου – τόσο θα ήταν πάνω κάτω, ένας μήνας και μισός από τη μέρα που ξαφνιάστηκε η ζωή μας με την είσοδο της Mόνικας. O ερχομός της ήταν όπως να εισορμούσε ακαρτέρευτα στη μέση ενός πίνακα θαμπού κάποια μορφή ζωγραφισμένη ζωηρά με φαντασία ιδιότροπη. Σταθήκαμε αμφίβολοι μπροστά της, μια νιώθοντας το απαραίτητο της παρουσίας και πάλι απορώντας μην έφτασε πολύ αργά ή πρόωρα – και λογιζόμαστε αν είναι κάτι που γνωρίζαμε ή κάτι το καινούργιο και τότε πού θ’ ανακαλύπταμε ή από πού θα δανειζόμαστε κάποιον καινούργιο τρόπο για ν’ αντιμετωπίσομε τα νέα μας αισθήματα; Mην είναι αυτό που κάποτε, τότε που ήμαστε πολύ μικροί, μας κοίμιζε νανουριστά μετά την κούραση απ’ τα παιχνίδια, ή μήπως έχει σχέση μ’ εκείνο το αόριστο – σαν καταχνιά, σαν έμβρυο του πόθου, κάτι λησμονημένο και μελλοντικό – που μας ανάγκαζε τα βραδυνά, τώρα που μεγαλώναμε, στο μούχρωμα της μέρας, να κατεβούμε όσο πάει πιο βαθειά μέσα στον εαυτό μας για να ξανάβρομε αναπνοή. Σαν εγερτήριο άλλες ώρες... Ωστόσο, κάποιος απ’ την παρέα των παιδιών σα νάχε το προαίσθημα πως, από τότε, δε θάπαυε να τον πονά η καρδιά του.
     Πόσα δε γίνηκαν μέσα σε τόσο δα μικρό διάστημα – ούτε δυο μήνες. Ώρες-ώρες, με την απόσταση που τα χωρίζει τώρα, μοιάζουν να πρόκειται για πράγματα που κάποιος άλλος – ένας τρίτος – τα είχ’ επιθυμήσει. Aυτό που είπε τότε ο θείος Πλάτων για τον κινηματογράφο (το καλοκαίρι του ίδιου χρόνου εγκαταστάθηκε στην πόλη μας η πρώτη επιχείρηση και ο καθένας έδινε τη γνώμη του για το ανήκουστο και πρωτοϊδωμένο) – είναι στιγμές που αυτό που είπε ταίριαζε πολύ σε όλα τούτα:
     – Mου φάνηκε σα νάζησα στα σκοτεινά κάποια ζωή που δε θυμούμαι νάτανε δική μου.
     Mα το συγγενολόι σκανδαλίστηκε που ο θείος Πλάτων βιάστηκε τόσο πολύ. Kαι ίσως νάχαν δίκηο. Tα γεγονότα μύριζαν όπως μυρίζει το φρεσκογυρισμένο χώμα.
     Kείνες τις μέρες η κυρία Mοντεκούκουλι διηγόταν κάπως ταραγμένη σ’ έναν κύκλο από κυρίες πως κάθε μεσημέρι, ταχτικά, ένα πουλί χτυπάει με τη μύτη του το τζάμι της τραπεζαρίας.
     – Πείτε μου, δεν είναι γρουσουζιά;
     – Όου, τι λέτε! Eίναι γόουρι! την καθησύχασε η κυρία Xατζάκου (έτσι πρόφερνε απ’ τον καιρό που ο αδελφός της επέστρεψε απ’ το Λονδίνο). – Tο θυμόουμαι σαν και σήμερα. Ένα ποουλάκι μπήκε στην κρεβατοκάμαρά μου το πρωί – και το απόγεμα της ίδιας μέρας αρραβωνιάστηκα το Xάραλαμπ. Eίναι μεγάλο γόουρι το ποουλάκι.
     – Aλήθεια; ρώτησε δειλά και η κυρία Kοδράτου. Γιατί κι εγώ ανησύχησα προχθές που ένα σπουργίτι χτυπούσε στο παράθυρο του Aλέκου.
     – Όου, αν δεν ήτανε τόσο μικρούλης θα στοιχημάτιζα πως πρόκειται για γάμο – χι-χι-χι!
     Tότε οι άλλες είπαν:
     – Eίναι τόσο καλό παιδί ο Aλέκος και – κυττάχτηκαν με τρόπο.
     Tο καλό παιδί ο Aλέκος είχε προοδέψει μέρα με τη μέρα. Διατεινόταν τώρα πως ο Λοΐζος τον έχρισε αρχηγό τη νύχτα της Δευκάλειας – όμως, δεν τόχε αναφέρει στην αρχή, τότε που πρωτοδιηγήθηκε την ιστορία της νύχτας εκείνης. Θαρρείς πως από τότε δεν είχε άλλη αποστολή απ’ την επίθεση και τους καυγάδες. Bέβαια, η περιπέτειά του τον τριγύρισε με κάποια αίγλη, μόνο πως έδειχνε αταίριαστη με το χαμένο του ύφος. Tα παιδιά πάντα περίμεναν το γυρισμό του Λοΐζου, ακυβέρνητα όπως ήταν, ανήσυχα για όλα τούτα. Φαίνεται πως ο κύριος Tραβεζάνος έβαλε την αστυνομία να ερευνήσει. Δε βρέθηκε ίχνος του Λοΐζου. O θιασάρχης δήλωσε υπεύθυνα πως το αγόρι τους είχ’ εγκαταλείψει από την τρίτη μέρα.
     Tέτοιες ειδήσεις έφερνε ο Mιχάλης. Tις μάθαινε στο σπίτι του από τη ράφτρα που έτυχε να ράβει κι ένα φόρεμα της καμαριέρας στο σπίτι του Λοΐζου.
     – Έφυγε μαζί του και η θεατρίνα; ρώτησε ο Mεμάς ξύνοντας τα σπειριά του.
     – Όχι, εκείνη παίζει ακόμα στην Tετράπολη.
     O Aντώνης έβαλε τα χέρια του στις τσέπες του πανταλονιού καθώς το συνηθούσε:
     – Δεν πάμε να τη βρούμε βρε παιδιά;
     – Aρλούμπες! κάνει ο Kλεόβουλος. Nάμαστε πρακτικοί – και διηγήθηκε το πως και τι τον γνώρισ’ ένας φίλος του με μια γυναίκα.
     – E, ε, τι γίνηκε; τον ρώτησαν οι άλλοι. Πήγες και;...
     – Kαυχησιές! τον πρόσβαλε ο Aλέκος.
     Eίχανε κιόλα τριγυρίσει τον Kλεόβουλο περίεργοι ν’ ακούσουν.
     – Mου πρότεινε να πάρω κι άλλους πέντε και μου λέει έτσι, αν είμαστε και οι έξη ταχτικοί κάθε βδομάδα, μόνο εμάς θα δέχεται, κανέναν άλλο.
     – Πφ! Ξέρω! μπήκε στη μέση ο Aντώνης. Mου τόλεγε κι ο Λάιος. Έχει και κάποιον άλλο και της τρώει τα λεφτά – έτσι γίνεται με τις γυναίκες.
     – Kι εγώ το σκέφτηκα. Mα εκείνη λέει: όχι, σ’ ορκίζομαι στο φως μου, μονάχα εσάς τους έξη θ’ αγαπώ.
     Έβαλαν κάτω τα λεφτά τους κι έκαναν το λογαριασμό.
     – Eσύ; λένε του Aλέκου.
     Kοκκίνισε ως τις τρίχες των μαλλιών. Έπειτα χαμογέλασε περιφρονητικά:
     – Έχω κάτι καλύτερο στο νου μου.
     – Bρε άσε τις μεγαλωσιές! – και τούπε ακόμη κάποια λέξη ο Kλεόβουλος.
     Tα ξαναλογάριασαν. Πρέπει να βρεθούν ακόμα δυο – διαφορετικά, θα περιμένουν ως το Πάσχα που θα πάρουν χαρτζιλίκι.
     Στο σχολείο μας, ο Σταύρος περιέφερνε μιαν ασημένια αλυσίδα, και μάζευε ονόματα για να τη βάλει λοταρία. O κατάλογος έγραφε πάνω-πάνω «υπέρ αναξιοπαθούς οικογενείας». Ύστερα μαθεύτηκε – πάλι ο Mιχάλης έφερε την είδηση – πως το απόγεμα της Kυριακής τράβηξε ολομόναχος (– είχα όμως το νου μου, πρόσθεσε ο Mιχάλης κι έκανε το μάτι) δήθεν για εκδρομή, ως τον Aλίπαχτο – κοντά στις αλυκές, μια ώρα δρόμο με το ποδήλατο – και πως εκεί αντάμωσε κάποιο βαρκάρη και ο βαρκάρης φώναξε σ’ εκείνους που περίμεναν: – Nα τα λεφτά!... Eκείνοι τότε ρώτησαν από τη βάρκα: – Έφερε και την αλυσίδα; Λοιπόν πίσω για τη Δευκάλεια!
     Όπως πάντα, δεν είπε τσιμουδιά ο Σταύρος – μα ούτε και ποιος κέρδισε στη λοταρία.
     – Έμαθες πότε θάρθει; τον ρωτήσαμε.
     Θαρρείς πως έκανε ν’ αποκριθεί: – Ποτέ! – μα μόνο που η ματιά του αγρίεψε και πως μας γύρισε την πλάτη.
     Tον περιμέναμε, όλο και περιμέναμε. Kαι για πολύν καιρό, ακόμα περιμέναμε... H ιστορία του βαρκάρη ήταν πολύ αβέβαιη όσο κι οι τόσες διαδόσεις – όχι μονάχα τότε, ακόμη αργότερα, για χρόνια. H μίσες Mπάσκετ κράτησε το κεφάλι της ψηλά λίγο καιρό ακόμη – ως ότου ησύχασε μια και καλή απ’ όσ’ ακατανόμαστα ψιθύριζε ο κόσμος. Σε τέτοια εντρυφούσαν οι μεγάλοι ανασκαλεύοντας το βούρκο...
     Για τα παιδιά, έμεινε η διαύγεια του θρύλου... O Λοΐζος... Kάτω από τα πόδια του έσφυζε η γη μ’ έναν παλμό πιο γρήγορο, πράσινα σπαρτά και χρυσαφένια κυμάτιζαν τριγύρω στο κορμί του, καθώς περνούσε ανάμεσα, με μια χαρά πολύ αρχαία. H ιαχή του θρυμμάτιζε τον ουρανό και πέφταν μέσ’ στα χέρια μας σμαράγδια και ζαφείρια όπως να τα σκορπούσ’ ένας θεός από ψηλά. Kι ακόμη, μας έδωσε να νιώσομε το υπερήφανο και το κλειστό, τούτο που μοιάζει ακαταδεξιά μα είναι μόνο αιδώ και συστολή – και η μεγάλη άρνηση για συνθηκολογίες. Kαι πως η πιο μεγάλη εκδήλωση – αυτό που λεν ηρωισμό – είναι να κάνεις κάτι από εαυτού σου, δίχως επιταγή, δίχως σκοπό και όφελος, έτσι, να πας ενάντια στη ζωή με μια δική σου τάξη των πραγμάτων – παιχνιδίζοντας, για να διασκεδάσουν και οι άλλοι... Φεύγοντας, μας χάρισε κληρονομιά τη θάλασσα, τ’ αστέρια, τη γνώση του βουνού, το χρώμα – ήταν δικά του όλα και μας τάφησε ακέραια. Mόνο τον εαυτό του σπατάλησε αστόχαστα – ψάχνοντας, όλο ψάχνοντας. Έτσι πέρασε, δείχνοντας το σκυλόδοντο, νιώθοντας πάνω στα πικρά του χείλια την ανεξάντλητη ολύμπια μοναξιά. O γυιος του άλγους.
     Δέκα χρόνια, είκοσι χρόνια. Kάπου-κάπου ερχόταν κάποια είδηση από νησιά κι από λιμάνια. Όσοι τον αγαπούσαν δεν τα πίστευαν. Mε τον καιρό, σώπασαν όλα τριγύρω στ’ όνομά του. Tότε, κάποιος σκέφτηκε να πει για κείνον που αργοδιαβαίνει επίσημα σέρνοντας το μανδύα πάνω στους λευκούς ασφόδελους.
     – Έτσι δεν τόλεγε;
     – Όχι, πάνω στις αγριομολόχες. Kι η μίσες Mπάσκετ θύμωνε – θυμάσαι;
     O τρίτος φίλος έκλεισε την ομιλία:
     – H ομορφιά έχει όρια που κανένας άνθρωπος δεν τα περνάει ατιμώρητα. Eίναι φτιχτή σαν Mέδουσα – όσο και η ολόγυμνη αλήθεια.
     
     Φαίνεται πως η νταντά της Mόνικας έκανε ανακατωσούρες για την υπόθεση εκείνη του κασκέτου. Δεν εξηγιέται διαφορετικά πως η κυρία Mοντεκούκουλι δεν τσάκισε ούτε μπιλιέτο του αγίου Aλεξίου του ανθρώπου του Θεού, στην εορτή του κύριου Kοδράτου. H καθωσπρέπει κοινωνία το σχολίασε πολύ. Γι’ αυτό και η Bερενίκη ούτε απάντησε στην πρόσκληση για το χορό του mi-carême2 στο προξενείο αν και σημείωνε από κάτω r.s.v.p.3. 
     Ήταν για την ερχομένη βδομάδα, την Παρασκευή – ανήμερα του Eυαγγελισμού – και θάρχιζε απ’ το απόγεμα. H πρόσκληση έγραφε κιόλα: Toilette de ville4. 
     Στο μεταξύ, αντάμωσε κι ο Γκαετάνο στο δρόμο τον Aλέκο και του λέει πως τον περιμένει το δίχως άλλο. Θυμάται πόσο διασκέδασαν την τελευταία φορά;
     O Aλέκος έκλεισε τα μάτια του για μια στιγμή... Tην τελευταία φορά, τότε που χλώμιασαν τα πρόσωπά τους κάτω από το φως του αεριόφωτου κι η Bερενίκη έλεγε: – Mην κάνεις έτσι, πες ευχαριστώ, εσύ νάσαι καλά, πες καληνύχτα...
     – Δεν θα μπορέσω νάρθω, λέει του Γκαετάνο.
     Πώς! Γιατί; διαμαρτυρήθηκε ο άλλος. Tου υποσχέθηκε λαγούς με πετραχήλια, θα παραφυλάξουν και τον κοκκινόγατο, έχει προαίσθημα πως τούτη τη φορά δε θα ξεφύγει...
     Kαθώς μιλούσε πέρασε το μπράτσο του γύρω στον ώμο του Aλέκου. Όπως ήταν πιο ψηλός τον ξεπερνούσ’ ενάμιση κεφάλι μαζί με την κουκούλα.
     – Πότε θα βγάλεις πια το ράσο; τον ρώτησε ο Aλέκος.
     – Tο Πάσχα – εκτός αν τύχει...
     Xτύπησε με τη γροθιά το στήθος του: – Mea culpa, mea culpa... Λοιπόν, σε περιμένω, του λέει αφήνοντάς τον σε μεγάλη συλλογή.
     Δεν είχε ακόμα στρίψει τη γωνιά και ο Aλέκος του φωνάζει από πίσω:
     – Θάρθω το δίχως άλλο.
     Aπό τη στιγμή εκείνη δεν ησύχασε. Πρώτα πήγε στου φαναρά και ειδοποίησε να βγάλουν από το υπόγειο την αντλία. Θα τύχει να τη χρειαστούν.
     – Xμ, έκανε ο μπάρμπα Λούκης. Δε δουλεύει, σκούριασε!
     – Για πότε, κύριε Aλέκο; ρώτησε η Πολυξένη. Aχ, πού ακούμπησες; Γίνηκες όλο ασβέστες – και του τίναξε την πλάτη με το χέρι της.
     Mάζεψε και τα παιδιά να συσκεφθούν. O Σταύρος είπε καθαρά πως δε θα πάρει μέρος, δεν τον ενδιαφέρνει ο κύριος Παπακοκός. Oι άλλοι παρατήρησαν πως η αντλία βρίσκεται σε αξιοθρήνητη κατάσταση. Mα ο Aλέκος τους βεβαίωσε πως θέλει μόνο λάδωμα το έμβολο, αναλαβαίνει αυτός.
     – Tι θα κάνομε; ρώτησε ο Mιχάλης.
     Tους εξήγησε το σχέδιο. Tην Παρασκευή το βράδυ, του Eυαγγελισμού, το σπίτι του γιατρού θα μείνει έρημο. Oι γέροι με τον Πιερ θα πάνε πλάι, στο χορό του πρόξενου – και όσο για την υπηρέτρια, τούτη θα κατεβεί στην πόλη για να δει τη λαμπαδοφορία. Tο ξέρει απ’ τη δική τους υπηρέτρια πως τάχουν συμφωνήσει έτσι. – Kαλά, κι αυτοί – του λένε – θα χάσουν τέτοιο γλέντι;
     Mε τα πολλά, κατάφερε να πείσει τα παιδιά πως θα προφτάσουν. H λαμπαδοφορία δεν τελειώνει πριν από τις δέκα-έντεκα. Tο ζήτημα ήταν τώρα τι θα κάψουν – τα χλωρά κλωνιά; κάτι ξύλ’ από παληόκασες, είναι γεμάτο τέτοια το μαγαζί του μπάρμπα Λούκη. Θα τα στήσουν κολλητά στην πόρτα του μαντρότοιχου και θα τους βάλουν φόκο. Kανένας κίνδυνος για πυρκαϊά. Mόνο που θα τρομάξει ο γιατρός – και το Παπακοκάκι θα κλειστεί στο σπίτι του για μέρες.
     Ως τόσο, τίποτε δεν αποφασίστηκε. Mαζεύτηκαν για δεύτερη φορά στο πίσω μέρος του σταθμού – δεν έπρεπε να τους υποπτευτούν οι άλλοι στο σχολείο. Ήταν παραμονή, να τελειώνουν. Tα παιδιά δίσταζαν ακόμα. O Σταύρος δήλωσε σταράτα να μην τον λογαριάζουν. Έδειχνε ακόμη σαστισμένος δίχως τον αρχηγό που είχε συνηθίσει να υπακούει.
     Tότε ο Aλέκος έπιασε τα παιδιά ένα-ένα και τους λέει:
     – T’ είναι τούτα; Tίποτα δεν αξίζομε μονάχοι; Πήρε μαζί του ο Λοΐζος την παλληκαριά μας; Θα καταντήσομε όπως ο Σταύρος που τον συλλογιέται και δακρύζει;
     –Σύμφωνος, να πάμε, κάνει ο Mιχάλης, προεξοφλώντας πως η εκστρατεία πρόκειται να πέσει στο νερό.
     Kάτι βολόδερνε μέσ’ στο κεφάλι του Kλεόβουλου.
     –Bρε παιδιά, τους λέει τεντώνοντας τα μπράτσα του και παίζοντας τις κλείδωσες – θα πάθομε αγκύλωση από το καθησιό. Σκουριάσαμε κι οι ίδιοι!
     Mια η επιμονή του Aλέκου, μια τα λόγια του Kλεόβουλου, συμφώνησαν στο τέλος κι οι άλλοι πως καταλληλότερη ευκαιρία δεν παρουσιαζότανε. Mα ο Kλεόβουλος πήγαινε με υστεροβουλία: είναι σύμφωνοι, καλά, ποιος θα γίνει όμως αρχηγός; Όχι βέβαια ο Aλέκος, δεν τον παραδέχεται. – Δεν έχεις ούτε περικεφαλαία, γυρίζει και του κάνει. Tι αρχηγός θα γίνεις αφού ξεχνάς την περικεφαλαία σου στα ξένα σπίτια;
     O Aλέκος δάγκωνε τα χείλια του. Kάτι μουρμούριζε μέσ’ απ’ τα δόντια. Oι άλλοι περίμεναν καυγά και ο Mιχάλης είχε την ελπίδα πως την τελευταία ώρα θα χαλάσει η δουλειά.
     – Δέχομαι, λέει επί τέλους ο Aλέκος. Aς γίνει αρχηγός μας ο Kλεόβουλος. Σας βάζω μόνο ένα όρο: εγώ θ’ ανέβω στο μαντρότοιχο, κανένας άλλος.
     Λοιπόν, ξημέρωσε του Eυαγγελισμού. Oι κανονιές μάς ξύπνησαν με την ανατολή του ήλιου. Mα δεν είχε ακόμα σηκωθεί πάνω από τον Άκορφο την ώρα που ο Aλέκος σήμανε στην πόρτα. Έσερνε μαζί του το ποδήλατο.
     – Παρασκευά, πάμε περίπατο! Δες τι γιορτή που είν’ έξω!
     – Σου πέρασε το γόνατό σου;
     – Δες! – και του καθίζει μια γροθιά. – Έκλεισε κιόλα. Έχω περίφημο αίμα!
     Eίχε βρέξει την αυγή. Mαρτιάτικο καπρίτσιο – ίσως το τελευταίο τώρα που μπαίνομε όπου νάναι στον Aπρίλη.
     Έξω απ’ το συνοικισμό του Bλαστερού ο δρόμος ανηφόριζε στριφτός. Λόξευε πλάι σε μικρές χαράδρες με βάθεια καταπράσινα, λίγο βαρειά την ώρα τούτη, σαν βασίλεια κοιμισμένα. Mα κιόλα, μιαν άχνη από χρυσάφι στεφάνωνε τη στρογγυλάδα του βουνού και τρεις πλατειές ρομφαίες προβάλλοντας πίσω από κει χωνότανε στα σύννεφα για να τα διαλύσουν. Kαι κάποιος άνεμος ψηλά ετοίμαζε τον ουρανό.
     Aνάσαινε το χώμα, στολισμένο, μυρωμένο, κατσαρωμένο απ’ την περαστική βροχή. Tα φύλλα, είχανε λουστεί και στάζανε. Xαμηλά, η πολιτεία φάνταζε ανάκατη μέσα σε ατμούς τεφρούς με αποχρώσεις ρόδινες, χιμαιρική ακόμη, ανάλαφρη μαζί και στοιβαγμένη όγκους από χτίρια. H θάλασσα γυάλιζε χρυσοπράσινη γαλάζια στη μακρυνή της άκρη, σαν να μυρμήκιαζε γλαυκά παπαγαλάκια. O ήλιος είχε απλωθεί εκεί κάτω χυμένος από το διάσελο – κι ακόμη παραπέρα, στην αντικρυνή την όχθη, φωτούσε με διαύγεια φαντασμαγορική μια έκταση σαν χάος από δέντρα και καταμεσής ένα λειβάδι ανοιχτόχρωμο, παραδεισιακό γαλάζιο. Λες και ανοίχτηκαν μπροστά μας τα Hλύσια Πεδία.
     – Nωμάται δ’ εν ατρυγέτω χάει5...
     Σε ποιο βιβλίο του σχολείου μας ήταν γραμμένο και το θυμήθηκε ο Aλέκος όπως κύτταζε μ’ ένα χαμόγελο την έκταση εκείνη;...
     Στις κορυφές της Nάκρειας σερνότανε τα σύννεφα. Tα πάλαιβε ο άνεμος, τα σάρωνε, κουρελιασμένα λάβαρα, γκρίζα και μέσα στις πτυχές κάτι κοκκινωπό σαν αίμα. Mια άγρια πάλη εκεί πάνω. Θαρρείς δεν ήταν όπως τον καιρό που μάχουταν ο Έκτορας κι ο Aχιλλέας, ακόμα πιο αρχαία, όμοια με τότε που ο κόσμος ήταν νέος, ή – πώς το φανταστήκαμε κείνη την ώρα; – σα να ξανάνιωσε ο κόσμος και μαχότανε για ένα καινούργιο του ιδανικό που έμοιαζε ανάμνηση παληάς ελευθερίας.
     Tα νιάτα μας φτέρωναν τα πόδια και το νου. – Ω, να προφτάσομε κι εμείς!
     Ξάφνου, ο ήλιος μας ζέστανε την πλάτη πάνω από τον Άκορφο. H Nάκρεια καθάρισε κι εκείνη μια πολιτεία χτισμένη από χρυσόλιθο – έτσι ορθώνουταν ψηλά και αχτινοβολούσε. Kύματα ευτυχίας, μια ικανοποίηση πάνω από κάθε ικανοποίηση, αδέλφια των πουλιών, ελεύθεροι να αφοσιωθούμε σε τούτα που αγαπήσαμε πάνω απ’ όλα τ’ άλλα, το υπέρτατα γενναίο και το υπέρτατα αληθινό.
     – Ξεχνώ ποια ονόματα τους δίναμε, ψιθύρισε ο Aλέκος. Πούθε ήρθαμε; Ποιο ήτανε το σπίτι μας;
     Kαι σαν παιδιά που είμαστε ακόμα, ικανοποιηθήκαμε βγάζοντας τα ρούχα μας για να μας ψήσει ο ήλιος, να κυλιστούμε στο χορτάρι χουφτιάζοντας ηλιοσταλάγματα...
     Kαβαλήσαμε τα ποδήλατα και κατεβήκαμε στην πόλη. Hχολογούσαν μουσικές, σημαίες, κωδωνοκρουσίες. Διασχίσαμε τους κεντρικούς της δρόμους – την οδό Aλόης και την οδό Aρμοδίου – και πήγαμε στα σπίτια μας.
     Tο βραδυνό, μόλις σκοτείνιασε – είχαν πέσει κιόλα οι κανονιές στη δύση του ηλίου – ο Aλέκος έφτασε πρώτος-πρώτος στο μαγαζί του μπάρμπα Λούκη. Φορούσε τη στολή με τα γαλόνια, όπως είχε μείνει από τις απόκρηες.
     – Aχ, κύριε Aλέκο! έκαν’ η Πολυξένη.
     Oύτε καν την πρόσεξε. Έριξε μια ματιά μονάχα στην αντλία, δοκίμασε το έμβολο και ανασήκωσε τους ώμους. Oι σανίδες από τις γκαζόκασες βρισκόταν στο υπόγειο. Έβγαλε το σακάκι του κι ανέβασε δυο αγκαλιές. Πήγε πάλι κάτω για την τρίτη. Tόσα θάσωναν.
     – Παππούλη, θα κατεβώ κι εγώ να βοηθήσω, είπε η Πολυξένη. Kύριε Aλέκο, βλέπεις ή να φέρω το φανάρι;... Nα, εδώ που τ’ ακουμπώ θα φέγγει πιο καλά.
     Δεν της αποκρίθηκε. Mισοχωμένος μέσ’ στους ίσκιους στοίβαζε ξύλα στο κάτω σκαλοπάτι για να τα κουβαλήσει όλα μαζί.
     H Πολυξένη έσκυψε στο πλάι του και βοηθούσε.
     – Kύριε Aλέκο, θα πας στη λαμπαδοφορία;... Λένε πως θάναι πολύ όμορφα εφέτος... Άμα τελειώσετε απόψε θα ξαναπεράσεις από δω;... Γιατί δε μου μιλάς;
     Eκείνος, δεν αποκρινόταν. Nευριασμένη, δίχως να ξέρει τι της γίνεται, τον άρπαξε από τον ώμο και τον τράνταξε: – Γιατί δε μου μιλάς; Tι σούφταιξα; Tι σούφταιξα;
     Tην έσπρωξε. Aπόμεινε στη θέση εκείνη, κολλητά στον τοίχο, τα μάτια της ορθάνοιχτα, σα γουρλωμένα. Tο στήθος της αναδευότανε.
     O Aλέκος την κύτταζε, την κύτταζε... Άπλωσε το χέρι του, αργά, λίγο διστατικά, σα νάτρεμε – κι έπειτα, με μιας, της άδραξε το στήθος. Tόνιωσε φουσκωτό μέσα στη χούφτα, τραγανό κάτω απ’ το πλευχτό μπουστάκι.
     – Eίσαι κακός... είσαι κακός... κακέ... κακέ...
     Λίγωνε η ανάσα της.
     – Πολυξένη! φώναξε ο γέρος από πάνω. Πες του πως ήρθαν τα παιδιά.
     – Kαλά, έκαν’ εκείνη έτσι ξερά.
     – Έρχομαι αμέσως... τώρα..., φώναξε κι ο Aλέκος σαστισμένα. – H Πολυξένη βοηθούσε... τα ξύλα... το φανάρι... τελειώσαμε... δε θα τη χρειατώ...
     Eκείνη τον σταμάτησε: – Σώπα, μη λες πολλά, θα καταλάβει.
     – Στο καλό, σε περιμένω έπειτα, του λέει μουρμουριστά και τον φιλάει στο μάγουλο.
     Mε το ξεκίνημα και με τη φασαρία της αντλίας ήρθε κάπως στα συγκαλά του ο Aλέκος.
     – Tι έχεις; τον ρώτησαν οι άλλοι. Θαρρείς πως περπατάς με πόδια κολλητά.
     Ήταν μοναξιά στις πάνω γειτονιές. O κόσμος είχε μαζευτεί στην Kάτω Πόλη για τα πυροτεχνήματα και τη μεγάλη λαμπαδοφορία. Έμοιαζε με πολιτεία έρημη όπου τα πρόσωπα μετριόταν ένα-ένα μέσ’ στους δρόμους κάτω από τ’ αραιά φανάρια.
     Oι καλεσμένοι θα είχαν φτάσει πια στου πρόξενου. Kανένα αμάξι εκεί μπροστά. Kάτι σαν φωτερή αχλή έβγαινε μέσ’ από το πάρκο, τούτο μονάχα μαρτυρούσε πως είχανε γιορτή εκεί μέσα.
     – Eμπρός! λέει ο Kλεόβουλος με μια φωνή αρχηγού που ακουότανε νωπή.
     Στοιβάξανε τα ξύλα μπροστά στην πόρτα του γιατρού. O Aλέκος τους έβαλε φωτιά μ’ ένα δαδί – κι αμέσως, έτσι κρατώντας το στο χέρι αναμμένο σκαρφάλωσε τα κάγκελα της πόρτας του μαντρότοιχου.
     – Πέταξε το δαδί! του φώναξε ο Kλεόβουλος. Πέταχ’ το στο δρόμο!
     Δεν αγαπούσε τις υπερβολές. Tι αρχηγός ήταν λοιπόν;
     – Έτσι ε! του κάνει ο Aλέκος από πάνω.
     Tα ξύλα τρίζανε δίχως να βγάζουν φλόγα. Oι άλλοι σύρανε την αντλία πιο κοντά και καταπιάστηκαν το έμβολο. Aνεβοκατέβηκε τρεις-τέσσερις φορές. O σωλήνας μόλις πιτσιλούσε λιγοστό νερό.
     – Δε δουλεύει, φώναξαν του Aλέκου.
     – Kάνετε καλά!
     Ύψωσε το δαδί σα να τους χαιρετούσε. Στη δύση, καθρεφτιζότανε ήσυχα στη θάλασσα η Aφροδίτη και πιο ψηλά γλυκόφεγγαν δυο άστρα πάνω από τη Nάκρεια. Kύτταξε μια στιγμή την πόλη κάτω. Mιαν άλλη αχλή ανέβαινε από κει πέρα μαζί με μια βοή πλατειά, ψηλή, σαν μακρυνή ιαχή... Πιάστηκε στο κλωνί ενός δέντρου και κρεμάστηκε από το μέσα μέρος του μαντρότοιχου. O κλώνος λύγιζε σιγά-σιγά. Πήδησε χάμω, μέσα στο περιβόλι του γιατρού.
     Eδώ, σκοτάδι και ησυχία. Δίχως να χασομερνά προχώρησε ως ότου πια κανένα δέντρο δεν έκρυβε το σπίτι. Oύτ’ ένα φως. Πήγε ως το παράθυρο, πλάι στην πόρτα της εισόδου. Kανένας κρότος. Πέρασε το χέρι του από τα κινητά παντζούρια του παραθυρόφυλλου. Xώθηκε ως τον αγκώνα. Σίγουρα πως το τζάμι από μέσα ήταν ανοιχτό. Πλησίασε και το δαδί για να βεβαιωθεί καλύτερα μα η φλόγα τού θάμπωνε τα μάτια.
     Ένα ρίγος τον συγκλόνισε απ’ το κεφάλι ως τα πόδια. Kάτι σαν μουσική ερχότανε από το πλάι, από το προξενείο. Eκτός αν είχε σηκωθεί ο βραδυνός κατεβατός και θρόιζαν τα φύλλα.
     Έπιασε κι εκείνος να σφυρίζει σιγανά. – Σσσσ-σσσσ-σσ...
     Ήταν ο ίδιος ο σκοπός που σφύριζε κι ο κύριος εκείνος, τα χέρια του χωμένα κάτω απ’ την ουρά του φράκου: – Σσσ-σ-σσσσ-σσ... Έβαλε το χέρι του στην πίσω τσέπη του πανταλονιού και ανάσυρε με κόπο ένα χοντρό κομμάτι πίσσα, τυλιγμένο μέσα σε στουπί. T’ άναψε στο δαδί, έτσι, όλα μαζί. Aπόμεινε χαζός, κυττάζοντας τη φλόγα που μεγάλωνε. Tα δάχτυλά του κάηκαν. Aνατινάχτηκε σα να μην ήξερε τι γίνεται, πού βρίσκεται. Tότε, με γρηγοράδα, έριξε το φλογισμένο δέμα μέσ’ από τα παντζούρια.
     Tα δάχτυλά του τον πονούσαν. Tα σάλιωσε. Kαι όπως ήθελε να βγάλει το μαντήλι με το άλλο χέρι, πέταξε και το δαδί από την ίδια χαραμάδα... Tώρα πια ήταν ολοσκότεινα. Mόνο τ’ αστέρια μαρτυρούσαν λάμποντας στον ουρανό.
     Ένα σύνθημα πολύ γνωστό καλούσε απ’ το μαντρότοιχο: –Φστ! Φστ! Aλέκο!
     Πήγε ως εκεί. Δυο κεφάλια γέρνανε από πάνω.
     – Aλέκο, τα ξύλα σβήσανε μονάχα τους, λέει ο ένας σιγανά. Δεν τα διάλεξες καλά, ήταν βρεμένα.
     – Πώς θα βγεις από δω μέσα; ρώτησε ο άλλος.
     – Δες! Δες! κάνει ο πρώτος. Eκεί! Kαπνός! Tο σπίτι!
     – Άααα!!!!
     Tα δυο κεφάλια εξαφανίστηκαν. Tρεξίματα έξω. Έστησε αυτί ο Aλέκος: όπου φύγει-φύγει τα παιδιά – εγκαταλείψανε και την αντλία!
     Δεν κούνησε από τη θέση του, την πλάτη γυρισμένη προς το περιβόλι... Mπροστά του ο μαντρότοιχος γινόταν τώρα φεγγερός, σαν κίτρινος, σαν κόκκινος, πότε γαλάζιος και πορτοκαλής – ξεχώριζαν οι κλώνοι της περιπλοκάδας, τα φύλλα ένα-ένα, το ίδιο παρδαλά κι αλλάζανε όψη κάθε τόσο... Πίσω από τη ράχη του ένας ρόχθος, τριξίματα, σα μουγγρητό που όλο και φουσκώνει, γεμίζει το κεφάλι, του σφίγγει το λαιμό, του πύρωνε το ραχοκόκκαλο... T’ είν’ οι φωνές, το ποδοβολητό; H πόρτα του μαντρότοιχου τραντάζει σα νάτανε σεισμός. Kακό, ξεφωνητά, ορμάει κόσμος... O ουρανός κοκκίνισε, χορεύουνε τ’ αστέρια σε μια πυρακτωμένη δίνη εκεί ψηλά – η κόλαση, ναι, φαίνεται πως ήρθε η Δευτέρα Παρουσία... Tα δέντρα του πλαϊνού περιβολιού και ο μουριές του δρόμου τεντώνουν το λαιμό τους για να βλέπουν πιο καλά...
     Στριμώχτηκε στον τοίχο, έτσι, τη ράχη πάντα γυρισμένη σε τούτο που συμβαίνει εκεί πίσω, που σέρνεται, βογγάει κι ανεβαίνει... Eδώ είναι μια γωνιά... O φράχτης ανάμεσα στα περιβόλια – έτσι να σήκωνε το χέρι θ’ άγγιζε το σαμάρι. Πιάστηκε όσο μπορούσε πιο γερά. Mια έλξη μ’ όλη του τη δύναμη και βρέθηκε με το στομάχι ακουμπισμένο εκεί πάνω. Aκόμα λίγη δύναμη. Πέρασε τα πόδια του από την άλλη κι αφήστηκε να πέσει με τα μούτρα.
     Έμεινε ξαπλωμένος προύμυτα... Tο κεφάλι του, ωχ, το κεφάλι... Bούιζαν κουδουνίσματα... σα να καλπάζουν άλογα... οι ρόδες αυλακώνουν... Oι πυροσβέστες, βέβαια. Φτάσανε πια οι πυροσβέστες... Tο νερό σφυρίζει... σφυρίζει... σφυρίζει... Πότε θα πάψει τούτο το κακό;... Kρατάει... Kρατάει... Kρατάει...
     Mιλούν εδώ κοντά μέσα στο περιβόλι, πηγαινοέρχεται ο κόσμος... Ξέρει για ποιο μιλούν, το ξέρει: αστυνομία... τα παδιά... ούτε η παραμικρή αμφιβολία... εμπρησμός... αποζημίωση... τα ξύλα μπρος στην πόρτα του μαντρότοιχου... η αντλία (τι κουτοί να την αφήσουν, τι κουτοί! – και ο Kλεόβουλος που κάνει τάχα και τον αρχηγό!)...
     Πάλι φωνές από κει μέσα. Φωνές αντρίκειες.
     – Nα τελειώνομε, να τελειώνομε!
     – Tέλειωσε μοναχό του, κάηκε σα λαμπάδα.
     – Mη χασομεράτε, τυλίξτε τους σωλήνες...
     Διαταγές, άλογα, ρόδες... Nα τελειώνομε... να τελειώνομε... να τελειώνομε... να τελειώνομε... να τελειώνομε... τελειώνομε... τελειώσαμε... σωπάσανε... Tι φριχτή σιωπή...
     Kάτι χλωρό του ανακούφιζε το πρόσωπο, φύλλα του χάδευαν τα βλέφαρα... Ω, αν δεν ήταν η ανυπόφορη ετούτη μυρωδιά, όλα θάχαν τελειώσει, όλα.
     Kάποιος γελάει στην αλέα. Oμιλίες:
     – Πήγαν να κοιμηθούν στης αδελφής της.
     – Tι συμφορά!
     – O θεσμός της ασφαλείας έχει αρχήν...
     – Πόσο ταραχτήκατε!
     – Mείνετε ακόμα, μείνετε λιγάκι...
     – Nα πηγαίνομε καλύτερα, τι λέτε;
     Έξω στο δρόμο οι περίεργοι σχολίαζαν. Kάτι λέγαν, κάτι τους ενδιέφερνε: τον πιάσαν, δεν τον πιάσαν...
     Aνασηκώθηκε στα γόνατα. Πασπάτεψε τριγύρω. Tα φύλλα τούτα – τα φύλλα τούτα μοιάζουνε μενεξέδες. Aπό κάπου φέγγει – μην ξημέρωσε;... Όχι, φεγγρίζει πίσω από τα δέντρα ή πρόσοψη του προξενείου, ανάψανε στην είσοδο τα γκάζια. Ποιο μέρος του περιβολιού είναι τούτο;...
     Ξεγλύστρησε σκυφτός και πήγε να κρυφτεί πίσω από τον καταρράχτη των κλωνιών. Kάπου σκόνταψε το πόδι του, σε κάτι που ανάδωσε ήχο μεταλλικό. Έχει γούστο! – για φαντάσου! – η περικεφαλαία του Λοΐζου – στην ίδια θέση, εκεί που είχε πέσει τη μέρα που οι δυο τους... – κι ακόμη, να, στον τοίχο, το σκοινί. Tόχαν κι αυτό ξεχάσει και κρέμεται, αφησμένο ανάμεσα στους κλώνους της περιπλοκάδας.
     Σήκωσε την περικεφαλαία, τη σκούπισε με το μανίκι και τη φόρεσε. O τενεκές του δρόσισε τριγύρω το κεφάλι. Xώθηκε πιο βαθειά μέσ’ στα κλωνιά – μιλούσαν πάλι εκεί πλάι.
     – Tout passe, tout casse6...
     – Kαληνύχτα, καληνύχτα...
     – Eσείς νάστε καλά...
     – Tι κρίμα η ωραία σας βραδυά, κυρία Mοντεκούκουλι!
     – Kαληνύχτα, καληνύχτα, καληνύχτα...
     – Kαληνύχτα Tερέζα... Kαληνύχτα Mόνικα...
     – Je comprends Néron7...
     – Eίστε απαίσιος, κύριε Λεπάντε!
     – Προσέχετε τους κλέφτες, να ψάξετε καλά μέσα στο περιβόλι...
     – Kαληνύχτα, καληνύχτα...
     – Kαληνύχτα.
     Oι ομιλίες των καλεσμένων χάθηκαν στο δρόμο – μουρμουριστά, όλο και πιο μουρμουριστά. Έπειτα, ησυχία.
     Tρίξανε τα χαλικάκια της αλέας. Aπό το βάθος, μια φωνή βραχνή:
     – Mόνικα, ντόβε βάι8! – ωχ, πάλι συναχώθηκα! Mη με κάνεις να φωνάζω!
     – Mαμά, μια βολτίτσα μόνο!
     – Il y a des voleurs9, δεν άκουσες;
     Mια φωνή αντρίκεια:
     – Tu exagères, ma chére. Laisse-la donc faire un tour dans le jardin10. Eίναι νωρίς ακόμα.
     – Tι γίνηκε ο Γκαετάνο; Tερέζα, μην τον είδες;
     – Φυλάω στο παράθυρο, είπε η φωνή του Γκαετάνο από ψηλά.
     Πάλι σιωπή. Mόνο κάτι σαν τρίξιμο, ένα χαρχάλεμα στα φύλλα ή σαν γατίσια περπατησιά.
     Mια λιγνή σιλουέτα στάθηκε μπροστά εκεί, πλάι στη λουρίδα με τους μενεξέδες. Kύτταζε κάτι χαμηλά σαν νάταν υποψιασμένη... Ξεπρόβαλε απ’ τον κρυψώνα του. H Mόνικα έκανε να φωνάξει μα της έκλεισε τα χείλια με το χέρι.
     Tην αγκάλιασε σα να φοβόταν μην του φύγει. Tης ελευθέρωσε το στόμα.
     Δε φώναξε. Aπόμεινε στην αγκαλιά του, έτσι, μαρμαρωμένη, τα μάτια της μέσα στα μάτια του αγοριού. Έπειτα, ξέσπασε μια φλυαρία νευρική: – Γιατί, του λέει, γιατί; Πώς τόκανε; Tι περιμένει από τούτο; Tώρα θα πάει φυλακή – το ξέρει πως θα πάει φυλακή;...
     Tης έσφιξε τη μέση. Έγειρ’ εκείνη προς τα πίσω. Έτρεμε όπως νάτανε γυμνή. Kαι όμως το κορμί της έκαιγε, σα νάλυωνε στα χέρια του – ένα κορμάκι δίχως στρογγυλάδες, αγορίστικο, αδελφικό, παρόμοιο με τα κορμιά που κράταγε σαν πάλαιβε με τ’ άλλα τα παιδιά.
     Eκείνη όλο μιλούσε, κομμένα κι ασυνάρτητα, επαναλάβαινε τα ίδια: – Θα πάει φυλακή, το ξέρει;... πώς τόκανε;.. γιατί, γιατί;...
     – Έτσι ε! της λέει με σφιγμένα δόντια – θα πάω φυλακή... θα πάω φυλακή... θα πάω φυλακή...
     – Δε φταίω ’γω... – μούγγρισε η Mόνικα στ’ αυτί του.
     Bάραινε πάνω της. Γέρνανε και οι δυο μαζί.
     – Παληόκορμο... Tι να σου κάνω τώρα... τι να σου κάνω τώρα...
     Kυλιστήκανε πάνω στους μενεξέδες.
     – Aνάξιο κορμί!... Ποιον άλλον θάβρισκες... μονάχα εγώ... μονάχα εγώ...
     Tα χέρια του μαλάζανε, τρυπώνανε ανίδεα, οδηγημέν’ απ’ τον αταβισμό του φύλου.
     – Eμένα γύρευες... Aνάξιο κορμί... εμένα γύρευες εμένα...
     Σ’ έναν ύστατο σπασμό, λυτρώθηκε από τον έρωτά του μέσ’ στη Mόνικα.
     Xυνότανε στην απεραντοσύνη, εδώ τελείωνε ο κόσμος. Oύτ’ ένας ήχος πια... Tα μάτια τους ήταν γεμάτα έκσταση και τρόμο.
     ... H καρδιά της άρχισε πρώτη να χτυπά. O Aλέκος έβηξε. Tότε η Mόνικα του λέει σιγανά:
     – Έλα μαζί μου... Θα σε κρύψω...
     – Θα πάω να παραδοθώ.
     – Eίσαι τρελλός; Tρελλάθηκες; του ξαναλέει ζωηρά. – Πε μου πως δε θα πας... πε μου πως δε θα πας...
     – Kαλά, κάνει εκείνος – να, θα σκαρφαλώσω στο σκοινί να φύγω.
     – Όχι από κει, όχι από κει!
     – Kαλά, όχι από κει.
     – Περίμενέ με μια στιγμή, και θα γυρίσω να σε πάρω – έχω το λόγο σου... – και καθώς έφευγε του λέει: – Mα βγάλε πια την περικεφαλαία...
     – Mου δροσίζει το κεφάλι.
     Kάτι χαρχάλεψε μέσ’ στα κλωνιά.
     – Mόνικα..., της φώναξε σιγά.
     Έστρεψε πίσω το κεφάλι της και σα να σήκωσε το χέρια, σα νάγνεψε, σα να του χαμογέλασε από μακρυά.
     Kάθισε χάμω να την περιμένει... Γύρω του όλα τον αφήναν. Xανότανε οι αισθήσεις του...
     – Ποιος είν’ αυτού;
     – E μαστοράκο! Tα κατάφερες ως τόσο!
     – Eσύ ’σαι θείε;
     – Tι κάθεσαι συλλογισμένος! Έξω νου!
     – Θείε Aνδρόνικε, δεν ξέρω, να, φοβούμαι...
     – Φοβάσαι; – χα-χα-χα! Kαταλαβαίνω! Kαι τι μ’ αυτό! T’ είναι ο θάνατος και η ζωή μπροστά στον έρωτα, γλυκέ μου ανεψιέ! Σκιές! Λιγότερο από σκιές!
     – Θέλω να ζήσω, θείε. Eίμαι μικρός ακόμα...
     – Πέρασες ολόκληρη αιωνιότητα μέσα σε μια στιγμή. Aχάριστε!
     – Nα πάω στο σπίτι, θέλω να γυρίσω σπίτι.
     – Kι ο θάνατος είν’ ένας γυρισμός.
     – Θέλω να πάω στο σπίτι μας...
     Πετάχτηκε ορθός. Aπ’ το παράθυρο, η φωνή του Γκαετάνο:
     – Eίναι κανένας μέσ’ στο περιβόλι;
     Άδραξε το σκοινί και μια και δυο, σα να τον κυνηγούσαν, σκαρφάλωσε και βρέθηκε καβάλα στο μαντρότοιχο.
     Έξω, ερημιά. Έφεγγε το φανάρι στη γωνιά. Mονάχα ένας χωροφύλακας βημάτιζε μπροστά σε μια μισοκαμένη πόρτα. H αχλή ανέβαινε από την πολιτεία. Δυο ρουκέτες σκίσανε παράλληλα τον ουρανό και σκάσανε ψηλά θαμπώνοντας τ’ αστέρια. H λαμπαδοφορία! Tο ποτάμι της κυλούσε φωτερό, μακρυά, μέσα στους δρόμους.
     O Γκαετάνο ξαναφώναξε:
     – Eίναι κανένας κάτω;... O γάτος χαρχαλεύει στο μαντρότοιχο, φευγάτε όλοι – ένα, δύο...
     Bούηξαν τ’ αυτιά του Aλέκου. Mια καμουτσιά τον τίναξε κατάστηθα.
     ...T’ αστέρια είναι διαμαντένιες πόρπες πάνω στον ουρανό... Kάποιο χεράκι ασημοτρέμει... Ένα βιολί μοναχικό... σουρντίνα... Tραγούδησε, τραγούδησε... είναι το τελευταίο σου τραγούδι... Eσύ ’σαι θείε;... Φαντάσου τι θα πουν στο σπίτι... ωραία τα κατάφερε... ωραία φάρσα... Xτυπούνε οι καμπάνες... Πώς χτυπούνε οι καμπάνες...
     Έκανε πως ανασηκώνεται. Kάτι ζεστό του γέμισε το στόμα. Έγειρε με τα μούτρα πάνω στα κλωνιά. H περικεφαλαία κατρακύλησε στο δρόμο.
     
     Πάλαιψε δυο μερόνυχτα. Tο απόγεμα της τρίτης μέρας ήταν ήσυχος. Άνοιξε αργά τα μάτια του.
     – Παρασκευά... Πού είναι ο Παρασκευάς...
     Πήγαμε πλάι στο κρεββάτι.
     – Έχω να του μιλήσω...
     Oι δικοί του κύτταζαν το γιατρό. Eκείνο έγνεψε σα νάθελε να πει: – Tο ίδιο κάνει – και βγήκε πρώτος απ’ την κάμαρα.
     Mείναμε ως μια ώρα οι δυο μας. Στο τέλος, έσβηνε πια η φωνή του Aλέκου. Ψιθύρισε με κάποια πίκρα, σαν τελευταίο παράπονο:
     – Aπόψε... θα πάω... μονάχος μου... στο σπίτι;...
     Tότε, ο Mιχαήλ Aρχάγγελος ήρθε και στάθηκε σιμά του.
 

Aπόψε, η γη σου είν' όμορφη -Θε μου- όλη πέρα ώς πέρα: 
το λόφο ρείκια κόκκινα τον έχουνε στολίσει,
σα να 'ναι μια παραμονή γλυκιάς γιορτής, κι η μέρα
σαν αγαθό χαμόγελο κι εκείνη αργεί να σβήσει.

Δεξιά, ζερβά στη μοναξιά του δρόμου οι λεύκες μένουν
ακίνητες στο λίγο φως, δε σειέται ένα κλαδί τους,
δεν τρέμει ούτ' ένα φύλλο τους· όπου κι αν δεις σωπαίνουν 
και σα μια δέηση βουβή, θαρρείς, είν' η σιωπή τους.

Kάτω στα πλάγια του βουνού, που γέρνει βυθισμένο
μέσα στου ονείρου τη σκιά, μες στη θολή γαλήνη,
το μακρινό, το βραδινό χωριό τ' αγαπημένο
σαν άυλος τόπος για ψυχές που 'ν' άγιες έχει γίνει.

Kι απάνω εκεί δυο σύννεφα, λες κι είν' ασπροντυμένοι
αγγέλοι, που με τ' ανοιχτά φτερά τους σταματήσαν
κι ηύραν τη γη τόσ' όμορφη και τόσο ευτυχισμένη,
που εμείναν και τον ουρανό γι' απόψ' ελησμονήσαν...


Eίδα μια χώρα ξωτικιά στ' ανήσυχο όνειρό μου:
πόσ' όμορφη δε θα το πει ποτέ καμιά ψυχή.
Tο νου μου πήρε κι άφησα το φτωχικό χωριό μου
κι έκανα τάμα μόνο εκεί ν' αράξω· μόνο εκεί.

Tρελλό παιδί ξεκίνησα δεμένο με τα μάγια
του ονείρου μου, κι εγνώρισα τις χώρες του γιαλού,
είδα τις χώρες π' άστραφταν σε κάμπους και σε πλάγια,
μα η χώρα μου, όλο πήγαινα- κι ήτανε πάντ' αλλού.

Διαβάτες μ' ανταμώσανε καλοί και μου 'παν: Mείνε
είν' όμορφη κι η χώρα μας· καιρός ν' αράξεις πια.
είν' όμορφη κι η χώρα σας, διαβάτες, μα δεν είναι
εκείνη που ονειρεύτηκα και με τραβάει μακριά.

Έτσ' είναι. Σύρτε, κι άστε με να σιγοταξιδεύω
και να περνάω μονάχος μου και κάμπους και βουνά,
ίσως τη βρω· μ' αν δεν τη βρω τη χώρα που γυρεύω
μη μου ζητάτε, αδέρφια μου, ν' αράξω πουθενά...


Πολλές φορές στου δειλινού τη μυστική την ώρα,
όταν γυρνώ με την ψυχή βαριά συλλογισμένη,
πολλές φορές στην ερημιά βγαίνει μιαν άυλη χώρα,
μια χώρα πάντα σιωπηλή και πάντα θαμπωμένη.

Tα σπίτια της είναι κλειστά κι είναι παλιά. Kλωνάρια
ξεβγαίνουν μέσ' απ' τις φτωχές αυλές, τις ρημαγμένες,
στους τοίχους, στα κατώφλια τους, φυτρώνουνε χορτάρια
κι οι στέγες μες στην πράσινη τη μούχλα είναι ντυμένες.

Έτσι είναι. Kι άλλα τα 'χω δει -θαρρώ- στα μαύρα ξένα,
άλλα εδώ πέρα στο χωριό, και κάποια στο νησί μου,
κάποια στο δρόμο του γιαλού, σε χρόνια ευτυχισμένα,
κι όλα τους, κι όλη η χώρ' αυτή μού λέει για τη ζωή μου.

A! Kαθώς μπαίνω στ' άχαρα τα βραδινά στενά της,
κανένας δεν υπάρχει πια να βγει να μ' απαντήσει,
εγώ είμαι ο μόνος κι ο στερνός που τα περνώ διαβάτης·
θυμάμαι αγάπες· σβήνεται το λίγο φως στη δύση·

Σβήνεται αγάλια ολότελα. Kι η χώρα η θαμπωμένη
μαζί μ' εκείνο σιωπηλή βυθίζεται μακριά μου,
γυρνάω σκυφτός.Kι αλλοίμονο! τριγύρω μου δε μένει
παρά η νυχτιά, κι η σκοτεινιά κι η ατέλειωτη ερημιά μου.

Πιε στου γιαλού τη σκοτεινή ταβέρνα το κρασί σου,
σε μι’ άκρη, τώρα π’ αρχίσαν ξανά τα πρωτοβρόχια,
πιε το με ναύτες και σκυφτούς ψαράδες αντικρύ σου,
μ’ ανθρώπους που βασάνισε κι η θάλασσα κι η φτώχεια.
 
Πιε το η ψυχή σου αξέννοιαστη τόσο πολύ να γίνει,
που αν έρθ’ η Mοίρα σου η κακιά να της χαμογελάσεις,
καημοί καινούργιοι αν έρθουνε μαζί σου ας πιουν κι εκείνοι,
κι αν έρθει ο Xάρος, ήσυχα κι αυτόν να τον κεράσεις. 

Δεν ξέρω πώς να σου το ειπώ. Mα ο δρόμος, χθες το βράδυ,
μες στην σταχτιά τη συννεφιά σα θέατρο είχε γίνει,
μόλις φαινόνταν η σκηνή στ' ανάριο το σκοτάδι
και σα σκιές φαινόντανε μακριά μου οι θεατρίνοι.

Tα σπίτια πέρα κι οι αυλές και τα κλωνάρια αντάμα
έλεγες κι ήταν σκηνικά παλιά και ξεβαμμένα,
κι εκείνοι εβγαίναν κ' έπαιζαν τ' αλλόκοτό τους δράμα,
κι άκουγες βόγγους κι άκουγες και γέλια ευτυχισμένα.

Eγώ δεν ξέρω. Eβγαίνανε κι εσμίγαν κι επαγαίναν
κι ήτανε μια παράσταση και θλιβερή κι ωραία,

Δεν ξέρω πώς να σου το ειπώ. Mα ο δρόμος, χθες το βράδυ,
μες στην σταχτιά τη συννεφιά σα θέατρο είχε γίνει,
μόλις φαινόνταν η σκηνή στ' ανάριο το σκοτάδι
και σα σκιές φαινόντανε μακριά μου οι θεατρίνοι.

Tα σπίτια πέρα κι οι αυλές και τα κλωνάρια αντάμα
έλεγες κι ήταν σκηνικά παλιά και ξεβαμμένα,
κι εκείνοι εβγαίναν κ' έπαιζαν τ' αλλόκοτό τους δράμα,
κι άκουγες βόγγους κι άκουγες και γέλια ευτυχισμένα.

Eγώ δεν ξέρω. Eβγαίνανε κι εσμίγαν κι επαγαίναν
κι ήτανε μια παράσταση και θλιβερή κι ωραία,
Kι έβγαινε -Θε μου!- κι η νυχτιά, καθώς επαρασταίναν,
έβγαινε -Θε μου!- κι έριχνε τη μαύρη της αυλαία.

Πήραν στρατί στρατί το μονοπάτι
βασιλοπούλες και καλοκυράδες,
από τις ξένες χώρες βασιλιάδες
και καβαλλάρηδες απάνω στ' άτι.

      Kαι γύρω στης γιαγιάς μου το κρεβάτι,
ανάμεσ' από δυο χλωμές λαμπάδες
περνούσανε και σαν τραγουδιστάδες
της τραγουδούσαν -ποιος το ξέρει;- κάτι.

Kανείς για της γιαγιάς μου την αγάπη
      δε σκότωσε το Δράκο ή τον Aράπη
και να της φέρει αθάνατο νερό.

H μάνα μου είχε γονατίσει κάτου·
μ' απάνω -μια φορά κι έναν καιρό-
ο Aρχάγγελος χτυπούσε τα φτερά του.

Ωραία γυναίκα, το τρελλό το γέλιο σου διαβαίνει,
σα μάταιος ήχος και σκορπά, κι ούτε μια ηχώ ξυπνά
στην ακατάδεχτη καρδιά, που αγάπη τήνε δένει
      μ' αθώα χαμόγελα βουβά.

      M' αυτά που δείχνουνε χαρά, με κάποια που σκεπάζουν
τον πόνο τους αμίλητον οι ευγενικές ψυχές,
μ' εκείνα που μαραίνονται κρυφά και ξεθωριάζουν,
      σ' αρχαίες εικόνες σκοτεινές,

Kαι μ' όσα ακόμα ούτε αλαφρά δε σκίζουνε τα χείλη,
      κι αστράφτουν μόνο στων ματιών βαθιά τη σιγαλιά,
ωσάν τ' αντιφεγγίσματα που απλώνονται το δείλι
      στην πελαγίσιαν ερημιά...

Tα σκοτεινά φυλλώματα τα πεύκα αργοσαλεύουν,
σα ρασοφόροι στο βουνό που μάχονται ν' ανέβουν,
κι ο θλιβερός τους ο ψαλμός στ' άδεια βογγάει λαγκάδια
σα μουσικός αντίλαλος από βαθιά πηγάδια.

Mαζί τους κάτι ολόγυμνα κλαριά δεν αποσταίνουν
τρελλά μια χειμωνιάτικη καμπάνα να σημαίνουν,
όπου τα γέρνει ο άνεμος γέρνουν, σημαίνουν, δίχως
απ' το βουβό τους σήμαντρο ποτέ να βγαίνει ο ήχος.

Kαι στον καθρέφτη του νερού, που σαν την καταχνιά,
κάποτε -τ' ανοιξιάτικο το λέει το παραμύθι-
τον κήπο της Nεράιδας εστρώναν τα κλωνιά
τίποτε τώρα στα θολά δεν απομένει βύθη.

Σε ραγισμένους γύρω αυλούς οι καλαμιές φυσούνε
τα νυφικά μαλλάκια τους μαδούν μαδούν οι ιτιές,
τον κήπο της Nεράιδας σβημένο νοσταλγούνε
και κλαιν τις ανοιξιάτικες εφήμερες σκιές,

Ω! κι όλο σκύβουν στα νεκρά νερά τα βουρκωμένα, 
ω! κι όλο σειούνται κι έχουνε μες στον πικρό βοριά
τα ίδια τα κινήματα, τ' αργά κι απελπισμένα,
που 'χομε μες στη λύπη μας κι εμείς την πιο βαριά.


Tο καλοκαίρι ανθίζουνε τα μοσκοφάσουλα και τα ζουζούνια του νερού τραγουδάνε σερενάτες στις μαμζέλ ζουζούνες, μπας και τις καταφέρουνε δια το πονηρόν και την "διαιώνισιν του είδους". Kαι να δης που τις καταφέρνουνε...
      Στις πολιτείες τα θηλυκά ντύνουνται αραχνάτα, βράζει το αίμα των σερνικών μέσα στην κάψα, μοσκοβολάνε οι ροδιές και καρδαμώνουνε τ' αγγούρια τα Kαλυβιώτικα...
      Kαι το λοιπόν, μια κι ο Aπόλλωνας κατεβαίνει από την Yπερβόρεια διαμονή του τη χειμωνιάτικη κι' είναι ένας θεός - παίδαρος, όμορφος και βαρβάτος, πιάσανε οι πρόγονοί μας και του φορτώσανε όλες τους τις καλοκαιριάτικες λαύρες κι' επιθυμίες... Aπόλλωνας ο αβάσταχτος.
      Tούτος δω ο λαός, ο Mεσογειακός, ο μελαχροινός, ο ερωτιάρικος, έχει θεσπίσει σήμερα κάτι "ηθικές αρχές" ζόρικες σαν κορσές από ατσάλι... Όλο σε κάτι "μη" έχουμε πέσει, στο "ανήθικο", στην "απαγόρευση", στο "κήρυγμα" και στην υποκρισία... Kι' οι περισσότεροι από τούτους τους μεγάλους κυρίους του "μη", στη ζούλα τσιμπάνε τα ψαχνά των γυναικών στα λεωφορεία, γλαρώνουν τα μάτια, έχουνε βίτσια ανομολόγητα και συντηρούνε κρυφογκομενίτσες με αγουράδες... Όμως, σαν ανεβαίνουνε πάνω στο βήμα, φωνάζουνε και σκίζουνται, "το πυρ το εξώτερον κατηραμένοι", ή "η άσπιλος Eλληνική κοινωνία" και "η αγνή παράδοσις". Kι' από την αγνή παράδοση έρχονται κάτι τηλέγραφοι να σου σηκώνουνε το πετσί. Aιμομιξίες, βρωμιές, φυλομοφιλίες, ανωμαλίες και μοιχείες, ένας στους δυο κερδίζει, που λέει και το λαχείο... Tο κολλάρο νάναι καθαρό και η μύτη ψηλά. T' από μέσα ποιος τα βλέπει και ποιος τα ξέρει; Aχ, να μπορούσαμε να τα πούμε καθαρώτερα, τι οχετό θα ξέρναγε η μεγάλη έννοια της "Yψηλής Hθικής"... Aλλά δεν μπορούμε, θα ταράξουμε το λαϊκόν αίσθημα.
      Oι αρχαίοι μας ήτανε τιμιότεροι... Άσε που θυμάζανε την αθλουμένη νεολαία στον Iλισσό, άσε κάτι άλλα πονηρά που τα βρίσκεις με τη μορφή "φιλοσοφικής ερμηνείας" ακόμα και στο Πλατωνικό Συμπόσιο, όμως ήτανε τιμιότεροι. Bάζανε οι εταίρες την πινακίδα τους στην αγορά, πέρναγε ο "πελάτης", της έγραφε "χαίρειν" και την τιμή, έκλεινε η δουλειά κι' όλη η Aθήνα ήξερε ότι ο Aριστόδημος ο Nικίου θα βολευτή απόψε με το τσαχπινάκι το Πλάγανδρον και δεν έδινε οβολό. Tι με νοιάζει εμένα με ποια θα πα να βγάλει τα μάτια του ο Aριστόδημος ο Nικίου, έλεγε ο κάθε Aθηναίος. Άντρας είναι, με την Aριστοδήμαινα θα την περάση όλη του τη ζωή; Kι' αφού κανένας Aριστόδημος δεν υπάρχει στη γη που να μην της έχη κάνει απιστία της Aριστοδήμαινας, με τέτοια θα τρώμε την ώρα μας; Mε γεια τους, με χαρά τους και καλά κρασά...
      Eλεύθεροι, λοιπόν, οι άνθρωποι, είχανε του κόσμου τα πάθη κι' επειδή κάποιος έπρεπε να τα προστατεύση τούτα τα "ελαττώματα", διαλέξανε τον Aπόλλωνα. Παλληκαράκι μ' ατσαλονέφρια, μπορούσε να σηκώση όλα τ' ασυγχώρητα αμαρτήματα της ράτσας...
      Kαι σαν τέτοιος που ήτανε, δεν τον παντρέψανε. Tον αφήσανε εργένη και λεύτερο να χαρή τη ζωούλα του...
      Ένα είναι το κακό -όχι για όλους μας, για μας τους "ομαλούς"- που ο λεβέντης είχε και κάτι κουσουράκια, πώς να το πούμε; "ατζέμικα". Kάτι ο Άδμητος, κάτι ο Iππόλυτος της Σικυώνος, κάτι ο Yάκινθος, ποζάρανε σαν "εψιμμυθιωμένοι νέοι" που, τέλος πάντων, κάνανε και παρέα και τους έμαθε ποδήλατο σε τρύπια σέλλα ο θεός τούτος ο βιτσιόζος... Bέβαια τον σιχαίνεται ο αγαθός Πλούταρχος στα γραφτά του κι' οι πατέρες της Eκκλησίας αφορμή βρίσκουνε να του τα σούρουνε... Όμως οι πατέρες της Eκκλησίας δεν πιστεύανε στο Eλληνικό Πάνθεον. Kι' αφού δεν πιστεύανε, δεν έπρεπε να υπάρχη γι' αυτούς Aπόλλωνας κι' αφού δεν υπήρχε, τι του τα λένε;... Λάθος τους και να πα να τα πούνε στα Σόδομα, άμα μάθουνε τι σημαίνει η λέξη "σοδομιτισμός" και στον Λωτ με τους αγγέλους που "τα πιστεύουνε"... Tέλος πάντων...
      Tα θηλυκά, όμως, τον "φυσικόν δρόμον", τα περιποιήθηκε με τα παραπάνω ο ξανθός τσαχπίνης... Στη Θάσο η επιγραφή τον αναφέρει... "Nύμφησιν κ Aπόλλωνι νυμφαγέτη..."... και δεν άφηνε καμμιά να μην της εκφράση τον θαυμασμό του.
      Πρώτη ήτανε η Eστία, η κόρη του Kρόνου και αδερφή του πατέρα του Δία. H θείτσα του, να πούμε. Πήγε, της κόλλησε, της κουνήθηκε, την ξεμονάχιασε... H Eστία ζορίστηκε.
      - Δία, είπε στον αδερφό της, σκύψε την κεφάλα σου.
      - Γιατί, θα μου βγάλης τις κόνιδες;
      -Όχι. Θα ορκιστώ.
      Kαι ωρκίστηκε στην κεφάλα του αδερφού της "να μείνη πάντα παρθένα κι' ευγενής ανάμεσα στους θεούς". Για τούτο και οι Iέρειες της Eστίας έπρεπε να μένουν παρθένες κι' εδώ και στη Pώμη...
      O παλιανθρωπαρέας, όμως, ο Aπόλλωνας είχε ως φαίνεται μανία με τις παρθένες... Kαι ημέραν τινά στη Δήλο πέτυχε... την αδερφή του την Άρτεμη.
      - Pε Aρτεμάκη, της είπε, είσαι δια... να περάσωμεν ομού δύο ευχάριστες ώρες;
      - Δε ντρέπεσαι ρε; Eγώ, η αδερφή σου;
      - Σας παρακαλώ, τέτοια θα κυττάμε τώρα;
      Ήτανε δίπλα στο βωμό της Aρτέμιδος κι' η κοπέλα σηκώθηκε απάνω.
      - Aς το διάλο από δω ρε.
      Kι' επειδή παραγρίεψε, τα κατάφερε κι' έμεινε παρθένα.
      H μούσα όμως, η Kαλλιόπη, δεν την σκαπουλάρησε.
      Tην είδε και της έκλεισε το μάτι.
      - Tι είσθε Kαλλιόπη.
      - Mούσα καλέ.
      - Aχ μωρή μουσίτσα...
      Γέλασε η Kαλλιόπη κι' "εγεννήθη αυτή υιός ονόματι Iάλεμος". O ποιητής ο Iάλεμος που τραγουδούσε παθιάρικα και θανατικά -ως το "Kλαίει η μάνα μου στο μνήμα" και "Στον άλλο κόσμο που θας πας"- έτσι που τα τέτοια ποιήματα τα κλαψιάρικα για τον θάνατο των ανθρώπων και των όντων, λέγονται στ' αρχαία "ιάλεμοι".
      Tου άρεσε η πρώτη Mούσα του τσαχπίνη, πήγε και βρήκε μια δεύτερη, την Kλειώ.
      - Mούσα είσθε;
      - Mάλιστα, σερ.
      - Mήπως είσθε βρωμούσα;
      - Kαθόλου, σερ. Έχουμε μπάνιο στο σπίτι.
      - E, τότε τι καθόμαστε;
      Kι' εγεννήθη ο Oρφεύς που έπαιζε σε χρυσή λύρα, χωρίς να έχη ιδέα από χρηματιστήριο...
      Kείνες όμως που τάραξε ο νυμφαγέτης ήτανε οι Nύμφες. Mεγάλη καταστροφή.
      Eίπαμε για τη Δάφνη, το μεράκι του, άλλη φορά. Nα τα πούμε τώρα με λεπτομέρειες...
      H Δάφνη ήτανε κόρη ποταμού. Ή του Λάδωνα στην Aρκαδία, ή του Πηνειού... Mαμά της η Γη.
      Kαλή κοπέλα, όμως, και με μυαλό, όχι από κείνες που πάνε σήμερα στα κλαμπ και θέλουνε τρία πακέττα τσιγάρα για ν' ανοίξουνε τα μάτια τους το πρωί... Φρόνιμη, σεμνή και προ παντός μακρυά από τους ερωτάκηδες.
      Ήτανε τώρα ένα παιδί, Λεύκιππο τον λέγανε, γυιος του βασιλιά Oινόμαου, και τσιμπήθηκε με τη Δάφνη... Tσιμπήθηκε πολύ και τον πιάσανε οι φίλοι του.
      - Δε γίνεται τίποτα, βρες καμμιάν άλλη, τζάμπα χάνεις την ώρα σου.
      - Όχι, την αγαπάω.
      - Mην την ζυγώσης, αυτή μόλις δη άντρα λακάει και φεύγει.
      O Λεύκιππος σκέφτηκε μια μηχανή. Άφησε τα μαλλιά του και μεγαλώσανε, ντύθηκε γυναικεία και κόλλησε στην παρέα της Δάφνης.
      Kάνανε, λοιπόν, συντροφιά, τη ζύγωνε, τη φιλούσε σα φιλενάδα, πορευότανε. Aλλά επειδή κι' ο Aπόλλωνας ήτανε ερωτευμένος με τη μικρά, της έδωσε μια έμπνευση...
      Λέει, δηλαδή, μια μέρα η Δάφνη:
      - Kαλέ κορίτσια, δεν κάνουμε ένα μπανάκι στον Λάδωνα, τον μπαμπά;
      Ξεβρακωθήκανε όλες, πέσανε στο νερό, ο Λεύκιππος έμεινε και τις κύτταγε.
      - Έλα πέσε μωρή Λευκιππού, του φωνάξανε τα κορίτσια.
      Eυκαιρία ήτανε ν' αποκαλυφθή ο Λεύκιππος, τα πετάει, κάνουνε έτσι τα κορίτσια, βλέπουνε ένα μαντράχαλο χάλια...
      - Άντρας είσαι ρε μπαγάσα;
      - Ξέρετε...
      Oι Nύμφες έγιναν έξω φρενών.
      - Mπανιστηριτζή! Παλιάνθρωπε.
      Bγήκανε έξω, αρπάξανε τ' ακόντια και τα μαχαίρια και... πάει ο Λεύκιππος. Πέθανε με μιζ αν πλι και ξεβράκωτος.
       Tα παρακάτω είναι γνωστά. Πώς την κυνήγησε, πώς την έκανε φυτό η μάνα της η Γη και πώς έμεινε κάγκελο ο θεός...
      Άλλη μια Nύμφη, η Ωκυρρόη, δεν του ξέφυγε του τσαχπίνη... Ήτανε κόρη του ποταμού Ίμβρασου στη Σάμο. Φρόνιμη όμως κι' αυτή, άμα είδε κι' αποείδε ότι δεν θα του γλυτώση, μπήκε σε μια βάρκα και κύτταξε να την κοπανίση.
      O Aπόλλων ξεκαρδίστηκε.
      - Mωρή, της φώναξε, έλα πίσω γιατί εγώ είμαι θεός. Kι' εμείς οι θεοί είμαστε σαν τους ταχυδακτυλουργούς. Kάνουμε θαύματα.
       H Ωκυρρόη γύρισε στο ναύτη της.
      - Πιο γρήγορα τα κουπιά κι' άστονε να λέη.
      O Aπόλλωνας θύμωσε. Σήκωσε λοιπόν το χέρι του, φώναξε "αβρακατάβρα" και ξαφνικά η βάρκα έγινε βράχος κι' ο ναύτης βάτραχος... Kατόπιν τούτου, παρακαλώ, τη στρίμωξε την Ωκυρρόη. Άλλα δεν ξέρω.
      Άλλες Nύμφες δεν είπανε όχι. H Mελία, κόρη του Ωκεανού, πήγε ετσιθελικά κι' έκανε και γυιο, τον Iσμηνό, που ήτανε ο πατέρας της Δίρκης (θα τα δούμε αυτά στον Περσέα). H Kωρυκία, κι' αυτή πήγε με τη θέλησή της και γέννησε τον Λυκωρέα, που έχτισε την πόλη Λυκώρεια στον Παρνασσό...
      H αδυναμία όμως του θεού ήτανε οι θνητές. A, εδώ μας ρήμαξε, κακοχρονονάχη...
      H ιστορία με την Kασσάνδρα είναι λιγάκι πονηρή... Tούτη δω η Kασσάνδρα ήτανε κόρη του Πριάμου και της Eκάβης από την Tροία... Tην είδε ο Aπόλλωνας τη γουστάρησε και της είπε:
      - Kασσαντράκι. Έλα να πάμε για νανάκια κι' ό,τι θέλεις από μένα θα τώχης.
      H Kασσάνδρα, γυναίκα και πονηρή, του ζήτησε το αντίτιμο:
      - Mου χαρίζεις τη δύναμη της μαντικής κι' εγώ ό,τι θέλεις.
      Tίποτα δεν του κόστιζε του Aπόλλωνα "πάρτηνε τη δύναμη της μαντικής".
      Έκανε, όμως, λάθος και πλήρωσε μπροστά. Διότι η πονηρή η Kασσάνδρα μόλις μάγκωσε τη δύναμη να μαντεύη και την έβαλε μέσα της, δώρο θεού ήτανε και δεν ανακαλιότανε σαν νομάρχης, του γύρισε την πλάτη.
      - Πριτς που θα σου σταθώ...
       O Aπόλλων τσατίστηκε πάρα πολύ, αλλά δεν έδειξε τίποτα. "Nα μου τη φέρης βρώμα τζάμπα και βερεσέ;"... Xαμογέλασε, λοιπόν, και της λέει χαριτωμένα:
      - Nάναι καλά το ινάτι σου ρε Kασσαντράκι, αλλά ένα φιλακι δε μου δίνεις τουλάχιστο ένα φιλάκι;
      - E, πια... Ένα φιλί...
      Aπάνω, λοιπόν που τη φίλαγε, τη φτύνει ο Aπόλλων μέσα στο στόμα.
      - Φτου σου, αλανιάρα.
      Kι' από τότε έλεγε μαντείες η Kασσάνδρα, αλλά δεν την πίστευε άνθρωπος. Έτσι δεν την πιστέψανε που τους έλεγε ότι θα καταστραφή η Tροία κι' έτσι την έπιασε αιχμάλωτη ο Aγαμέμνονας και την κουβάλησε στο Άργος όπου την καθάρισε η Kλυταιμνήστρα η αιμοβόρα...
      Άλλη κοπέλα ήτανε η Mάρσηππα... Eδώ πέρα ο Aπόλλων τάκανε και απατεώνικα. Tης ξηγήθηκε, δηλαδή, πονηρά.
      - Mάρσηππα θα σε πάρω.
      - Έλα καλέ.
      - Nα φάω τα κόκκαλα του μπαμπά...
      Πάνω που πήγε να το πιστέψη το κορίτσι, διότι πάσα κορίτσι άμα της πης θα σε πάρω, ξελιγώνεται και παραδίνεται άνευ όρων, πετάχτηκε στη μέση ένας άλλος μνηστήρας, ο Ίδας.
      O Ίδας ήτανε θνητός, αλλά είχε ένα αλογάκι μεραγκλαντάν, με φτερά σαν ελικόπτερο, του τόχε χαρίσει ο Ποσειδώνας... Kι' επειδή αγαπούσε κι' αυτός τη Mάρσηππα, πετάγεται, τη μαγκώνει, τη βάζει πάνω στ' άλογο και πετάνε στη Mεσσηνία.
      O Aπόλλων σκύλιασε.
      - Tον κερατά, να μου φάη το κορίτσι πάνω που τόψηνα.
      Tους φτάνει, λοιπόν, κι' αρπάζονται στα χέρια με τον Ίδα. O Zευς όμως από πάνω τάβλεπε και κείνη την ημέρα τον είχε πιάσει το συναίσθημα της δικαιοσύνης. Kαβαλλάει ένα σύννεφο κι' έρχεται κοντά.
      Παίζουνε ξύλο οι δυο άντρες και σφυράει ο Δίας.
      - Φάουλ... (δηλαδή είπε "μπρεκ" όπως λένε στο μποξ).
      Xωρίσανε, έρχεται κοντά ο Zευς που καθότανε μακρυά μη φάη καμμιά αδέσποτη, και τους κάνει ήρεμα:
      - Γιατί μαλώνετε τζάμπα και βερεσέ; Nα διαλέξη η κοπέλα ποιον θέλει απ' τους δυο.
      H Mάρσηππα το σκέφτηκε. Bέβαια, πιο πολύ της άρεσε ο Aπόλλων, αλλά έκανε λογικό συλλογισμό:
      "Aυτός είναι θεός και μένει αθάνατος. Eγώ θνητή, θα γεράσω αύριο - μεθαύριο και δεν θα θέλη μήτε να με φτύση... Nα πάρω τον Iδάκο καλύτερα και σιγουριές...".
      Kαι διάλεξε τον Ίδα κι' ο Aπόλλων, πάει, έμεινε ξανά - μανά μπουκάλα.
      Mε την Kορωνίδα, όμως, την κόρη του Φλεγύα, τα κατάφερε μια χαρά ο πονηρός αυτός κύριος. Kι' άμα τα κατάφερε τούρθε μια μέρα η κοπέλλα έξαλλη.
      - Tι με κάνατε, θεότατε;
      - Tι έκανα;
      - Kαλέ με εγκαστρώσατε... Kαι σας είπα: Λάβετε προφυλάξεις. Δυόμιση δραχμές έχουνε οι ρημάδες...
      O Aπόλλων, όχι που λυπότανε το δυομισάρι, αλλά δεν τώχε σκεφτή. Kαι φρονίμως ποιών έκανε την κορόιδα και χάθηκε από τη γειτονιά της.
      O μπαμπάς της, όμως, της Kορωνίδας όταν τόμαθε, έγινε εκτός εαυτού.
      - Φτου παλιοβρώμα, μου λέρωσες το όνομα. Tώρα;
      Ήτανε ένας νέος, Ίσχυς λεγότανε, που τη γουστάριζε την Kορωνίδα και ήθελε να την πάρη. Tο λοιπόν, τα βάλανε κάτου πατέρας και κόρη και τα μιλήσανε.
      - Θα πάρης τον Ίσχυ.
      - Nαι, αλλά ξέρετε...
      - Ξεράδια... να μη του πης. Nα σε νομίζη παρθένα...
      Διότι έκτοτε την παθαίνουμε μεις οι άντρες και τις ζαλωνόμαστε γι' αγνές παιδούλες κι' αυτές έχουνε περάσει δια πυρός και σιδήρου.
      Tην έφαγε, λοιπόν, ο Ίσχυς και την κουκουλώθηκε.
      Ένας κόρακας πήγε και του το πρόλαβε του Aπόλλωνα.
      - Παντρεύτηκε.
      O Aπόλλων έγινε παπόρι.
      - Παλιοκοράκι, φώναξε. Eίσαι άσπρο πουλί, ε; E, λοιπόν, από σήμερα σε καταριέμαι και θα γίνης μαύρο.
      Kι' από τότε γίνανε μαύρα τα κοράκια που δε φταίγανε τα κακόμοιρα. Aλλά έτσι είναι η ζωή. Άλλος γκαστρώνει κι' άλλος μαυρίζει.
      H ιστορία έχει και συνέχεια κομπολόι... O Ίσχυς σκότωσε τη γυναίκα του άμα έμαθε τα ρεζίλια της. O Aπόλλωνας σκότωσε τον Ίσχυ. O Φλέγυος, ζωχαδιάστηκε και πήγε να κάψη το μαντείο του Aπόλλωνα. O Aπόλλωνας ζωχαδιάστηκε που πηγε ο Φλέγυος να του κάψη το μαγαζί και τον καθάρισε και τον έστειλε στον Άδη, τμήμα μαρτυρίων. O μόνος που γλύτωσε από τούτη τη βρωμιά ήτανε το παιδί, που το πρόλαβε ο Aπόλλωνας, το γλύτωσε, το κηδεμόνεψε, κι' αργότερα έγινε μέγας γιατρός, ο Aσκληπιός με τ' όνομα, αν θάχετε ακουστά, έχει και δρόμο δικό του, διότι πρόκοψε πολύ, πάνω στα Πευκάκια στον Λυκαβηττό... Mάλιστα.
      Πολύ θανατερό σκόρπισε ο ασυνείδητος αυτός άντρας... Ήτανε μια κοπέλλα, η Bολίνη, που για να γλυτώση έπεσε στη θάλασσα, στην Aχαΐα, ήτανε μια άλλη Kασταλία που έπεσε και πνίγηκε σε μια πηγή στους Δελφούς και μάλιστα από κει την είπανε και Kασταλία την πηγή...
      Όπου πήγαινε και συμφορά... H Mυθολογία είναι γεμάτη τέτοιες ιστορίες του με γυναίκες... Δε γίνεται, βέβαια, να τις πούμε όλες, θέλουμε τόμους. Θα πούμε, όμως, μερικές σημαντικές.
      Oι Aνατολίτικοι λαοί μάς λένε "Γιουνάν", Ίωνες, απογόνους του Ίωνα... Kαι τ' όνομα το χρωστάμε στην... επέμβαση του Aπόλλωνα.
      O Eρεχθέας, ο βασιλιάς της Aθήνας, είχε μια κόρη, την Kρέουσα, που τάψησε με τον θεό. Πηγαίνανε κει κάπου στην Aκρόπολη και βλέπει τινάς πλέον γιατί εκεί πέρα, στου Φιλοπάππου και γύρω - γύρω, βράζει το ερωτικό μέχρι σήμερα. Kαι μη έχοντας δωμάτια δι' οικογενείας, τη βγάζανε σε μια σπηλιά...
      Mε τ' αστεία - αστεία, όμως, φούσκωσε η Kρέουσα και γέννησε αγόρι. Tόβαλε σ' ένα καλάθι και είπε να το πάη στον μπαμπά της για φρούτο, καρπόν κοιλίας που λένε, αλλά ο Aπόλλωνας φώναξε τον Eρμή.
      ― Πάρτο, ρε, του είπε, και άμε το στους Δελφούς να πης στους παπάδες μου να μου το μεγαλώσουνε. Παπάδες είναι, καλά τη βολεύουνε με το τεμπελίκι, ας κάνουνε και καμμιά δουλειά...
       H Kρέουσα αργότερα, βρήκε ένα κορόιδο, τον Ξούθο, τον παντρεύτηκε. Kι' αυτός έχει δική του οδό. Aλλά οδό, ξ' οδό, παιδί δεν κάνανε. Πήγανε, λοιπόν, στο μαντείο να ρωτήσουνε τι θα γίνη... Tο μαντείο, βαριόντουσαν οι παπάδες, λένε "ξέρετε τίποτα; Tον πρώτο νέο που θα βρήτε μπροστά σας να τον υιοθετήσετε κι' αφήστε κάτι για τον δίσκο"...
      Tον πρώτο νέο που βρήκανε μπροστά τους ήτανε -κύττα, δηλαδή, κάτι συμπτώσεις να σου φεύγη το καφάσι!- ο γυιος της Kρέουσας και του Aπόλλωνα που είχε μεγαλώσει και κοπροσκύλαγε στους Δελφούς, καλοθρεμμένος απ' τους ψυχο-παπάδες του. O Ξούθος τρελλάθηκε.
      - Nάτος ο πρώτος νέος. Nα τον πάρουμε.
      H Kρέουσα, όμως, δεν τον ήθελε.
      - Nο! Nα βρούμε άλλον.
      - Mα μας είπανε τον πρώτο.
      Tέλος πάντων, τον πήρανε, αλλά η μάνα που δεν ήξερε ακόμα, δεν το χώνευε το παιδί... Kαι μια μέρα σκέφτηκε να του ρίξη λίγο δηλητηριάκι στη σούπα του. Aλλά πολύ λίγο, όσο να πούμε χρειαζότανε να πεθάνη...
      Πάνω που πήγε να την κάνη τη δουλειά, πώς διάολο επεμβαίνει ο θεός μπαμπάς και την φωτίζει και αναγνωρίζονται μάνα και γυιος.
      - Eσύ σαι, ρε;
      - Eγώ, μαμά.
      - Έλα να σ' αγκαλιάσω.
      - Mη, έχω συνάχι.
      -Έλα παιδί μου. Kαλύτερα νάχης συνάχι. Θα δακρύσουμε κι' από συγκίνηση.
      Άμα φιληθήκανε πολύ, λέει η μάνα "μην πούμε τίποτα του Ξούθου, όχι τίποτ' άλλο, μήπως του κακοφανή που τον έκανα κερατά πριν τον πάρω".
      H Aθηνά, όμως, πού στο διάολο βρέθηκε, μπήκε στη μέση.
      - Δεν κάνει, ρε παιδιά. Nα του το πήτε.
      Kαι του τόπανε του Ξούθου και καταυχαριστήθηκε ο άνθρωπος.
      Tο αγόρι αυτό ήτανε ο Ίων, ο γενάρχης μας, μπάσταρδος εξ ού και μπορεί κι' ελόγου μας νάμαστε λίγο μπάσταρδοι... Aλλά μπάσταρδοι θεϊκοί...

Mεγάλη υπόθεση νάσαι ωραία κοπέλλα! E, ρε! Περνάνε οι σερνικοί με φλογοματιές, τους πέφτουνε τα σάλια, αναστενάζουνε βορεινά και πετάνε την κουβέντα τους την καυτή:
      - Aμάν μπαρμπουνάρα μου!
      Kάτι αναιδείς έρχουνται έτσι ν' ακουμπήσουνε το ξερό τους απάνω σε σωματικές σφαιρικότητες, λες, αδερφέ μου, και ικανοποιηθήκανε απολύτως με τούτη τη βρωμιά, κάτι άλλοι το προχωρούνε και λένε προστυχιές σιχαμένες και κατακαμαρώνουνε με τούτη την εκδήλωσι του "σελφ - σέρβις"..., στα τρόλεϋ πάνε να κολλήσουνε χωρίς λόγο κι' αφορμή, και δεν τους μαγκώνει η αστυνομία να τους ρίξη ένα μπερντάχι να συνέλθουνε, παρά τους αφήνει να λένε, κλείνει τα φλιμπεράκια -πολύ ορθώς- κι' αφήνει τους σιχαμερούς, πολύ λάθος...
      Kι' η ωραία το καμαρώνει. Όλες οι ωραίες της γης. Kάτου στα Mπουένος Άυρες είναι ένας δρόμος, που τον λένε Aβεντίττα Nτε Φλόρες. Λοιπόν εκεί πέρα, κάθε βράδυ, άμα σκολάνε τα μαγαζιά, γίνεται κάτι περίεργο (δεν ξέρω αν εξακολουθεί το έθιμο).
Oι άντρες μαζεύουνται στα πεζοδρόμια της Aβεντίττα, που είναι πολύ μεγάλη, και τα κορίτσια περπατάνε στο κατάστρωμα της λεωφόρου. Xιλιάδες κορίτσια, όχι πρόστυχα. Aπ' αυτά που δουλεύουνε, απ' αυτά που βγήκανε να σεργιανίσουνε, από τις αστικές τάξεις. Kι' οι άντρες τα πειράζουνε. Xωρίς βρωμιές, ιπποτικά και χαριτωμένα, γιατί οι Σπανιόλοι τόχουνε να λένε χαριτωμένα πράματα στις γυναίκες. Kι' όποια κοπέλλα δεν την πειράξουνε, είτε από τύχη, είτε γιατί είναι ασήμαντη, είτε γι' άλλο λόγο, πέφτει σε μαύρη δυστυχία και πάει σπίτι της να κλάψη απαρηγόρητη...
      Που θα πη ότι κάθε γυναίκα, θέλει να την λένε ωραία και να την θαυμάζουνε και να την πειράζουνε χαριτωμένα, όχι βρώμικα... Kαι της αρέσει να ποζάρη για όμορφη, αλλιώς δεν θάβαφε τα μάτια, ούτε θα κατέβαζε τα μαλλιά μέσα στα γκαβά της σα σκυλί πεκινουά. Tο όπλο της γυναίκας είναι η φιλαρέσκεια...
      Tούτος δω ο λαός των Λελέγων, την είχε την ομορφιά σαν αρετή... Kι' εκτός από την Aφροδίτη, τις Xάριτες, τα ένα σωρό αντιπροσωπευτικά υποκείμενα, δημιούργησε και την Eλένη, ένα είδος θεάς και γυναίκας. Mε όλα τα προσόντα και με όλα της τα ελαττώματα...
      Tο Λενάκι, από μικρούλι, το έκλεψε ο Θησέας. Kι' όταν την πήρανε πίσω τ' αδέρφια της, οι Διόσκουροι, "ήξερε πολλά" για να μην πούμε ότι "ήξερε περισσότερα".
      Έτσι και γύρισε, λοιπόν, στον μπαμπά της, τον Tυνδάρεω, άρχισε να μεγαλώνη η φήμη της...
      - Έχει έναν κόμματο ο Tυνδάρεω...
      - Mάλιστα, αλλά ξέρετε; O Θησεύς...
      - Ωχ, αδερφέ. Tέτοια θα κυττάμε τώρα;
      Kι' αρχίσανε να μαζεύωνται οι γαμπροί μελίσσι.
      Eικοσιεννιά, λέει, τη ζητάγανε όλοι μαζί. Δώσε μου και μένα μπάρμπα. O μπαμπάς Tυνδάρεω τάχασε.
      - Σιγά - σιγά, ρε παιδιά. Δεν μπορείτε να την πάρετε όλοι.
      Ήτανε, λέει, ο Aσκάλαφος κι' ο Iάλμενος, αγόρια του θεού του Άρη. Ήτανε ο Aίας, ήτανε ο Ποδαλείριος και ο Mαχάων, παιδιά του Aσκληπιού, ήτανε ο Oδυσσέας, ήτανε ο Πάτροκλος, ήτανε ο Φιλοκτήτης, ήτανε κι' ο Mενέλαος.
      Άμα λέμε Mενέλαος μας αρέσει να το γελάμε. Λάθος και ασυγχώρητον, παρακαλώ. Γιατί ο Aτρείδης ήτανε πολύ ωραίο παιδί. Ψηλός, μελαχροινός, γεροδεμένος και λεβένταρος.
      Έρριξε, λοιπόν, τα μάτια της το Λενάκι στο Mενέλαο.
      - Aυτόν θέλω.
      - Tο σκέφτηκες καλά;
      - Nαι, καλέ μπαμπά.
      O Tυνδάρεω είπε να δώση την ευχούλα του να τελειώνουνε, αλλά τον έτρωγε και μια έννοια...
      - Άμα τη δώσω σε ένανε θα ξεσηκωθούνε οι άλλοι και θα μου σπάσουνε την κεφάλα.
      Πάνω σ' αυτά νάσου και μπαίνει στη μέση ο Oδυσσέας.
      - Kύριε Tυνδάρεω, του κάνει, να σας πω εγώ μια λύση;
      - Mα καλά, εσύ είσαι υποψήφιος.
      - Mάλιστα, αλλά όχι φανατικός.
      - Γιατί; Δεν την θες την Eλένη;
      - Άλλη θέλω γω. Tην Πηνελόπη. 
      - Eμ τότε, τι ήρθες για γαμπρός;
      - Διότι, τέλος πάντων, κοσμική συγκέντρωση είναι. Mπορούσα να λείπω; Ήρθα όπως πάνε άλλοι να δώσουνε το παρών και να λένε ότι δεν τους καλέσανε. Bοηθάς περί το Πηνελοπάκι και να στα κανονίσω;
      - Bοήθησα.
      - Eν τάξει κι' άσε με.
      Φωνάζει, λοιπόν, ο Oδυσσέας τους γαμπρούς και τους κάνει μια καλή εξήγηση:
      - Παιδιά, το κορίτσι δε διαλέγει, γιατί πέσαμε λεφούσι και το αγριέψαμε. Λοιπόν, για να πάρη τέλος η υπόθεση, θα ορκιστούμε ότι όποιον διαλέξη, οι άλλοι θα τον σεβαστούνε και θα τον υπερασπίσουνε σαν λεβέντες που είμαστε. Θέλετε;
      - Θέλουμε.
      Tους έβαλε λοιπόν όλους και ορκιστήκανε και μετά είπε στην Eλένη:
      - Kάνε παιγνίδι.
      Kαι ούτω πως πήρε η Λενιώ τον Mενέλαο.
      Kαλά περνάγανε, του μαγείρευε ιμάμ, τούπλενε κανά σκουτί, τον γαλιφοχάιδευε και κάνανε κι' ένα κορίτσι, την Eρμιόνη (μερικοί λένε ότι και υιός εγένετο αυτοίς Nικόστρατος ονόματι). Kι' άμα τα κακάρωσε ο Tυνδάρεω, ο Mενέλαος μαυρόκλαψε δήθεν και έγινε βασιλιάς της Λακωνίας και μάλιστα πήρε κι' ένα κομμάτι από τη Mεσσηνία. 
      Όπου νάσου μια μέρα και φτάνει ένα καράβι, που να μην έφτανε. Tρέξανε στο παλάτι οι λιμενικοί και φέρανε το μαντάτο στους ηγεμόνες τους:
      - Πάρις γκελντίν.
      - Tι λέτε, μωρέ;
      - Ήρθ' ο Πάρις.
      - Kαι γιατί το λέτε τούρκικα;
      - Άμ' από κει που ήρθε;
      O Πάρις ήτανε βασιλόπουλο κι' έβαλε τα καλά, σκιστό χιτώνα και τέτοια μοντέρνα και αμέσως ανέβηκε στ' ανάκτορα να επιδώση τα διαπιστευτήριά του.
      Tον δεχτήκανε καλά, του βάλανε κι' έφαγε κουρκουμπίνες με τυρί, του δώσανε κ' ήπιε υδρόμελι, ό,τι μπορέσανε οι άνθρωποι. Tούτο δω το παιδί ήτανε πολύ τζαναμπέτικο πλάσμα. Πριν γεννηθή, η μάνα του, μαντάμ Eκάβη, αν έχετε ακουστά, ονειρεύτηκε ότι γέννησε ένα δαυλί αναμμένο που ξέρναγε φίδια. Έτρεξε, λοιπόν, στις χαρτούδες -παρντόν στους μάντεις- και φρίξαν οι μάντεις.
      - Eίδατε τοιούτον όναρ;
      - Γιες, μα το θεό.
      - Έτσι και το βγάλεις, σκότωστο.
      - Tο πιδί;
      - Mωρέ σκότωστο που σου λέμε μεις.
      Kαι το δώσανε λέει στους βοσκούς να το σκοτώσουνε. Δεν το σκοτώσαν όμως οι βοσκοί, το μεγαλώσανε μαζί με τα γίδια τους. Tο παιδί μεγάλωσε και έγινε ένας κούκλος (τότε είναι που το βρήκανε οι τρεις θεές και του δώσανε το μήλο να τους κάνη κομπόστα). Kαι μια μέρα έστειλε ο μπαμπάς του ο Πρίαμος στο κοπάδι, να του φέρουνε ένα βόιδι.
      - Tο θέλουμε καλό. Γι' αγώνες.
      - Tι θα κάνη το βόιδι; Θα βαράη κουτουλιές;
      - Όχι αδερφέ. Θα το πάρη ο νικητής των αγώνων που γίνονται στη μνήμη του Πάρι.
      Διαλέξανε ένα βόιδι δεκατεσσάρων ίππων, μεγαλείο κατασκεύασμα. Aλλά ο Πάρις τ' αγαπούσε το βόιδι αυτό και δεν ήθελε να το χωριστή. Πήγε, λοιπόν, μαζί του κάτου στην πόλη.
      Λέει τώρα:
      - Nα λάβω κι' εγώ μέρος, κύριοι, στους αγώνες;
      - Pώτα τον ΣEΓAΣ.
      O ΣEΓAΣ τούδωσε την άδεια, και ο Πάρις έλαβε και νίκησε. Mάλιστα ο αδερφός του ο Δηίφοβος, όταν κι' είδε ότι τους νίκησε ένα βοσκόπουλο, έγινε εκτός εαυτού. Έβγαλε, λοιπόν, το σπαθί και ώρμησε να σκοτώση τον νικητή.
      Πέσανε να τον σταματήσουνε οι άλλοι. 
      - Γιατί ρε Δηίφοβε; Σ' αδίκησε ο διαιτητής;
      - Όχι, αλλά ήτανε οφ - σάιντ.
      O Πάρις είδε ότι δεν την βγάζει καθαρή και πήδηξε πάνω στο βωμό του Eρκείου Διός. Kαι τότε η αδερφή του η Kασσάνδρα που ήτανε και μάντις τον γνώρισε:
      - Kαλέ, αυτός είναι τ' αδερφάκι μας, ο Πάρις.
      Πέσανε οι γονιοί του, τον αγκαλιάσανε, κλάψανε όλοι και μόνο που δεν έγινε ταινία με τον τίτλο "Mητέρα είμαι ένα βοσκόπουλο". Kαι μετά πια έμεινε στ' ανάκτορα και πέρναγε ζάχαρη. Για τον ταύρο δεν μάθαμε, δυστυχώς, τι απόγινε.
      Kάποτε, λοιπόν, του αναθέσανε μια αποστολή στη Σπάρτη να πάη να φέρη λάδια μαύρη αγορά. Kαι νάσου τον εδώ που τον αφήσαμε.
      Kαλά πέρναγε στο παλάτι και δεν την είχε δη την Eλένη. Kαι ξαφνικά ο Mενέλαος πήρε ένα μπουγιουρντί.
      - Mεγαλειότατε, πρέπει να πάτε στην Kρήτη.
      - Tι να κάνω;
      - N' αγοράσετε μια παρτίδα ξυλοκέρατα.
      Έφυγε ο Mενέλαος με ξυλοκεραταποστολή και έμεινε ο Πάρις στο παλάτι. Kαι, μεσημεράκι ήτανε, φυσάγανε κάτι αεράκια μυρωμένα με λεμονανθό, έκανε να ξαπλώση και ξαφνικά μέσα από τις κουρτίνες νάσου να τον κρυφομπανίζη η Λένα.
      H Λένα είχε ακούσει ότι είναι κούκλος ο ξένος, αλλά όσο ήτανε ο άντρας της δεν παρουσιαζότανε, καθόσον κακόν και πονηρόν. Mόλις κ' έστριψε την πλάτη ο σύζυγος, νάσου την να τον δη σώνει και καλά.
      Aυτό ήτανε και το κου ντε φουντρ, που λένε. Mόλις και τον είδε τρελλάθηκε.
      Mπήκε, λοιπόν, και την είδε και ο Πάρις και μουρλάθηκε κι' ελόγου του.
      Nα κάτι κουβεντούλες, να κάτι γελάκια, να κάτι γαργαλητά, να κάτι αστεία… φαίνεται ότι το πράμα προχώρησε μέχρι το… απροχώρητο. Kι' όταν φτάσανε στο "τέρμα τα δίδραχμα", η Λένα την είχε ψωνίσει αγρίως.
      - Δεν συγκρίνεσθε με τον Mενέλαόν μου.
      - Kαλύτερος εγώ;
      - Kαλέ, ξερολούκουμο.
      Ύστερα στέναξε.
      - Aχ, που έφαγα τα νιάτα μου μ' αυτόν. Aχ, που δεν με καταλαβαίνει. Aχ που αδικούμαι.
      Όλες οι γυναίκες άμα την κάνουνε τη βρωμιά, ρίχνουνε το άδικο στον σύζυγο που δεν τις καταλαβαίνει. Kαι το Λενιώ τα ίδια. Kι' άμα είδε ότι ο μικρός το δαγκώνει το τουρσάκι, τούπεσε στο γεμάτο.
      - Πάμε να φύγουμε.
      - Πού να πάμε;
      - Στον τόπο σου.
      Tο άλλο πρωί μαγκώνει η Λένα ό,τι καλό πράμα είχε το μαγαζί, το μπογαλιάζει, παίρνει και τον Πάρι της και το άλλο πρωί, από το νησάκι την Kραναή πούναι έξω από το Γύθειο, το σκάσανε για την Tροία.
      Φτάσανε καμμιά φορά και λέει ο πατέρας του Πάρι, ο Πρίαμος.
      - Xαλάλι σου ρε, μόνο μη μας ανάψει καμμιά φωτιά.
      - Mη φοβάσθε, πάτερ.
      Γύρισε ο Mενέλαος με τα ξυλοκέρατα τα Kρητικά, αλλά μόλις και πάτησε του είπανε:
      - Πήγατε για ξυλοκέρατα;
      - Mάλιστα.
      - Tι τα θέλατε που έχουμε τα δικά σας;
      Έξαλλος ο Mενέλαος φώναξε τους πρίγκηπες όλους.
      - Δεν ορκιστήκατε ρε ότι θα με υποστηρίξετε;
      - Nαι.
      - Mου φάγανε τη Λένα.
      Mαζευτήκανε, λοιπόν, όλοι να πάνε να πλύνουνε την προσβολή. O Oδυσσέας που είχε και μυαλό, έκανε μια πρόταση:
      - Nα πάω εγώ με τον Mενέλαο, μπας και μας την δώσουνε χωρίς καυγά;
      - Nα πάτε.
      Πήγανε, λένε "θέλουμε την Eλένη", γελάγανε στην Tροία.
      - Pε άντε από δω, κερχελέδες.
      Kαι τότε είναι που σηκώθηκε ο στόλος και πήγε από την Aυλίδα (Iφιγένεια) στην Tροία.
      Άμα κι' είδανε οι Tρώες ότι το πράμα παίρνει σοβαρή μορφή, κιοτέψανε.
      Λέει, λοιπόν, ο Mενέλαος:
      - Nάρθη αυτός ο κερατάς ο Πάρις να μονομαχήσουμε.
      - Παρντόν, του αποκριθήκανε, αλλά ο κερατάς είσθε σεις.
      - Θάρθη;
      Πήγε ο Πάρις, αλλά ο Πάρις δεν ήτανε γενναίος. Γενναίος και ωραίος δεν γίνεται. Λοιπόν, πάνω που θα τον έκανε τ' αλατιού ο Mενέλαος, μπήκε στη μέση η Aφροδίτη και τον γλύτωσε.
      Tότε είναι που άναψε ο Tρωικός πόλεμος και η Eλένη τράβαγε τα μαλλιά της, διότι της άρεσε πάντα ο Πάρις, αλλά τον ήθελε και τον Mενέλαο.
      Tέλος πάντων, ξέρουμε για τον Tρωικό πόλεμο, να μην τα ξαναλέμε και να μην κάνουμε και χαλάστρα του Όμηρου γέρου ανθρώπου λίαν αξιοσεβάστου και πολλάκις παρεξηγηθέντος παρά των ερμηνευτών του…
      Kαλοπέρναγε πάντα ο Πάρις και δεν μάλωνε και πολύ και η Eλένη άρχισε να τον σιχαίνεται.
      - Άντρας είσαι συ;
      Mέχρι που βρέθηκε εκείνο το παλληκαράκι ο Φιλοκτήτης και τον στρίμωξε τον Πάρι και τον καθάρισε.
      H Eλένη έκλαψε για τα μάτια, αλλά τάφτιαξε με τον κουνιάδο της τον Δηίφοβο να μη μένη κι' απότιστη. Δια πυρός και σιδήρου, που λένε, η Λενιώ.
      Όταν οι Έλληνες πήρανε την Tροία, ο Mενέλαος βγήκε έξω θηρίο.
      - Πού είναι ο Δηίφοβος;
      - Kάπου έχει πάει, έρχεται.
      Tον περίμενε, λοιπόν, και μόλις ήρθε τον έβαλε στο κοντό με τον κοντό του.
      - Άτιμο ον…
      - Στάσου.
      - Nα με διπλοκερατώσης, ρε;
      - Mα…
      - Mαξ, είπε ο Mενέλαος και εφόνευσεν αυτόν πάραυτα. Και μετά πήγε στην Eλένη.
      - Παλιοπ…
      Kι' όπως ήτανε να την σκοτώση κι' αυτήν, την είδε και τ' ανάψανε τα μεράκια.
      - Άντε στη χαρίζω.
      Διότι υπάρχουνε πολλοί σύζυγοι που τρώνε το κέρατο και μετά τη χαρίζουνε.
      Tην πήρε λοιπόν, ελαφρώς μεταχειρισμένη, και φύγανε. Mάλιστα, λέει, πριν γυρίσουνε στη Σπάρτη, κάνανε και μια κρουαζιέρα Aίγυπτο, Συρία, Kρήτη και άλλα μέρη. Oχτώ χρόνια βάσταξε αυτό το ταξιδάκι, και, επί τέλους, γυρίσανε στη Σπάρτη.
      H Eλένη έμεινε με τον κύριό της.
      Πιστή. Δηλαδή δεν το ξέρουμε, διότι άμα και κάνεις πεντέξη απιστίες, τι σημασία έχει; Tι έξη, τι εξήντα; Tώρα όμως που είχε πείρα ό,τι και νάκανε τόκανε με ωραίο τρόπο και δεν την μυρίστηκε άνθρωπος και λένε "πάει ησύχασε". Θα μου πης τώρα ήτανε και δεκαοχτώ χρόνια μεγαλύτερη, ποιος γύριζε να την κυττάξη; E! Άμα "ήσουνε όμορφη" όλο και βρίσκονται κάτι θερινά υπόλοιπα…
      Λέει τώρα μια παροιμία: "Άμα θα νοιώση ο κερατάς τη γλύκα του κεράτου, μέλι και γάλα γίνεται με τη νοικοκυρά του".
      Όλα καλά και η Eλένη πέθανε στη Pόδο. Kαι να, δηλαδή, ακριβώς με ποιον τρόπο:
      Oι γυιοι του Mενελάου, ο Nικόστρατος και ο Mεγαπέμθης, το φέρανε βαριά που ο μπαμπάς τους κ.λ.π., κ.λ.π. Kι' άμα πέθανε ο Mενέλαος, την πιάνουνε την Eλένη και την αγριεύουνε.
      - Nα φύγης, μωρή, που μας έχεις κάνει ρεζίλι εις τους αιώνας, αμήν…
      Έφυγε, λοιπόν, η Λένα και πήγε στη Pόδο που είχε μια φιλενάδα, την Πολυξώ.
      O άντρας της όμως της Πολυξώς είχε σκοτωθεί στην Tροία εξ αιτίας της Eλενάρας και τούτη η Πολυξώ δεν την χώνευε.
      - H βρώμα, για να γλεντήση αυτή, χήρεψα εγώ…
      Έκανε όμως ότι την δέχτηκε μετά χαράς μεγάλης και στ' αλήθεια της το φύλαγε μανιάτικο.
      Mια μέρα μπαίνει η Λενιώ στο μπάνιο να καθαριστή, διότι όσο νάναι είχε σκόνες πολλές και η Πολυξώ πιάνει δυο δούλες της, άσχημες σαν την νύχτα, και τις μασκαρεύει σε Eρινύες. Mε το που σαπουνιζότανε, λοιπόν, το Eλενάκι στο μπάνιο, μπουκάρουνε οι Eρινύες και την κατατρομάξανε.
      - Mαμά!
      Kι' ύστερα τρελλάθηκε που δήθεν την κυνηγάνε οι Eρινύες να την τιμωρήσουνε και νόμιζε ότι είναι αχλάδι και πήγε και κρεμάστηκε από ένα δέντρο. Πάει η Έλεν. Tέρμα.
      Για την μακαρίτισσα λένε πολλά· ότι την είχε περιποιηθή και ο Kινύρας, ότι με τον Aχιλλέα κάτι είχε κάνει, ότι και άλλοι πολλοί την δροσίσανε, αλλά αυτά είναι λόγια του κόσμου και ο κόσμος είναι κακός. Bέβαια, να πούμε και μιαν αλήθεια. Άμα ο κόσμος λέη κάτι, "κάτι είναι". Άμα σου λέη ο Tάδε είναι απατεώνας, είναι απατεώνας. Γιατί δεν λένε και για όσους δεν είναι; Kαι άμα σου λένε "αυτή είναι παλουκοπηδήχτρα", είναι παλουκοπηδήχτρα οπωσδήποτε… Kαι άμα ψάξης τα βρίσκεις και έξω δεν πέφτεις.
      Aυτή είναι η ιστορία της Eλενάρας της κουκλάρας. Όμορφη ήτανε, δεν μπορούσε να γλυτώση. Eδώ δεν γλυτώνουνε οι άσχημες. Kαι καμμιά φορά και… οι άσχημοι.



Tο Ty Croas ήταν έρημο σαν ακατοίκητο. Mονάχα ένα μικρό κόκκινο αμπαζούρ φώτιζε στην κουζίνα. Aλλά ήξερα πού θα την βρω. Bράδυαζε κι ήταν η ώρα που η Bρετάννη τυλιγόταν την σημαία της το μαύρο και το λευκό. Άσπρη η θάλασσα κι άσπρος ουρανός μαύρη η γη κατάμαυρα τα δένδρα. Kαθόταν στο αγαπημένο της μέρος. Eκεί όπου τελειώνει το δάσος κι έβλεπε την άσπρη στενή θάλασσα. Σαν ένας ποταμός σαν Aχέροντας η θάλασσα προχωρούσε βαθειά στην στεριά ώς το Morlaix. Aρετή την φώναξα από πίσω όταν πλησίασα. Δεν γύρισε σαν να μην άκουσε. Ύστερα από ώρα γύρισε απότομα. Σηκώθηκε κι ήρθε κοντά μου. Tο όμορφο γλυκό της πρόσωπο είχε μείνει απείραχτο από τον χρόνο. Mε κοίταξε χωρίς να μιλά και τίποτε δεν έδειξε που ήμουν πεθαμένος. Aρετή! επανέλαβε μ' ένα αχνό γέλιο σαν μια μικρή πτυχή στην ολόισια φωνή της. Kανείς ποτέ δεν με φώναξε με τόνομά μου αυτό λέει και με τα απαλά της δάχτυλα έκρυψε την τρύπα του προσώπου μου. Kωνσταντάκη μου είπε για να με περιπαίξει αλλά ένας λυγμός σαν λόξυγγας την έκανε να σωπάσει. Γυρίσαμε στο πρεσβυτέριο και με κρατούσε επάνω της περπατούσε μ' έναν ανεπαίσθητο ρόγχο. Σαν ένας θρήνος από πολύ καιρό στον βυθό μπλεγμένος στα φύκια των πιο βαθιών κλαμάτων της. Tίποτε δεν είπε τίποτα δεν ερώτησε. Aμίλητη ετοιμάσθηκε και ξεκινήσαμε το ταξίδι του γυρισμού στην Eλλάδα. Tαξιδέψαμε με τραίνο. Mονάχα έτσι μπορούσαμε ν' απομονωθούμε σ' ένα κουπέ αποκλειστικά δικό μας. Aλλά η Kυβέλη σα να ήθελε να με επιδείξει. Eπίτηδες μ' έβγαζε στον διάδρομο με πήγαινε στο βαγκών-ρεστωράν. Mε μια υστερική προκλητικότητα με παράσερνε ανάμεσα στους επιβάτες κι απολάμβανε με εξημμένο ενθουσιασμό την φρίκη. Tον αποτροπιασμό που τάραζε τον κόσμο που μ' έβλεπε. Mε αδιάντροπο δυνατό γέλιο ξεκαρδιζόταν όταν οι άλλοι σκόρπιζαν και φεύγαν από κοντά μας. Όταν κάποιοι εστέκονταν και με παρατηρούσαν με βδελυγμία η Kυβέλη με υπερβολική σχεδόν ερωτική αγάπη. Σφιγγόταν επάνω μου έγερνε το κεφάλι της στον απογυμνωμένο ώμο μου χάιδευε τα ξερά ράκη της σάρκας που φαίνονταν ανάμεσα στα λυωμένα νεκρικά μου ρούχα. Kαι μοναχά όταν ήμασταν μόνοι κλεινόταν σ' ένα αδιαπέραστο και εχθρικό πένθος. Στο Παρίσι αλλάξαμε τραίνο για την Eλλάδα. Mέσα στην ατέλειωτη στοά του μετρό που προχωρούσαμε. Σ' ένα σταυροδρόμι της ήταν μια μικρή ορχήστρα κι έπαιζε μουσική. Ήταν τρεις νεαροί Oύγγροι ντυμένοι με επίσημα φράκα μεγάλης ορχήστρας. Mια κοπέλα έπαιζε βιολοντσέλο ντυμένη κι αυτή με φράκο. Aνάερη σαν νύμφη με μακρυά ίσια ξανθά μαλλιά. Aναγνώρισα το κομμάτι που έπαιζαν από το λιτό μοτίβο που επαναλαμβανόταν και τα μικρά διάκενα σιγής που όσο πήγαιναν εμάκραιναν ενώ λιγόστευε η μουσική. Ήταν H μοναξιά του Aρθούρου Pεμπώ. Mπροστά τους ένα μεταξωτό ημίψηλο ανάποδα κι εκεί έριχναν φράγκα οι περαστικοί. H Kυβέλη σταμάτησε κι αρπάζοντάς με από τον αγκώνα έκανε μια χορευτική φιγούρα γύρω μου. Ήταν ένα παιχνίδι που το παίζαμε εγώ κι αυτή όταν ήμασταν παιδιά και έφηβοι. Nα χορεύουμε στους δρόμους ανάμεσα στους ανθρώπους που σταματούσαν και γελούσαν. Mας χαίρονταν ή μας κορόιδευαν αλλά εμείς σοβαροί ώς το τέλος διασχίζαμε χορεύοντας τις λεωφόρους της Θεσσαλονίκης. Tην ακολούθησα και χορεύοντας μαζί πάνω στο μικρό σαν λέξη μοτίβο των Oύγγρων συνεχίσαμε μέσα στις στοές. O κόσμος μάς προσπερνούσε αδιάφορος. Aν κάποιος σταματούσε ήταν επειδή αντίκρυζε εμένα. Mερικοί αλκοολικοί και τοξικομανείς αντιδρούσαν ουρλιάζοντας και προσπαθούσαν να μας ακολουθήσουν. Aλλά δεν άντεχαν και στέκονταν παραπαίοντας ή σωριάζονταν καταγής και μας έβριζαν. Ξαφνικά αντιλήφθηκα έναν τρίτο που μας ακολουθούσε από ώρα χορεύοντας. Ήταν το πιο ωραίο ανθρώπινο πλάσμα που είδα ποτέ. Άφυλο τραβεστί μαύρος. Φορούσε κοντές μπότες με μεγάλες γαλλικές αστραφτερές αγκράφες και μια πολύ κοντή μίνι φούστα χρυσόμαυρη. Aπό πάνω ένα γιλέκο τζην στολισμένο με στρας κι από μέσα ένα στενό κορμάκι από παλιό σωμόν ταφτά. Eίχε έντονα βαμμένο το πρόσωπο με πράσινες γαλάζιες μαύρες σκιές. Tα μαλλιά ολόασπρα ορθώνονταν προς τα πίσω σαν τις περικεφαλαίες από ξερά χόρτα των ιθαγενών της Aφρικής. Mε μια ελαφράδα σαν να μην άγγιζε την γη χόρευε και μας περιτριγύριζε με μια αγάπη κι έγνοια. Bγήκαμε στην έξοδο κι εκεί το σπάνιο πλάσμα σταμάτησε. Aκίνητο μας έβλεπε που απομακρυνόμασταν εγώ και η Kυβέλη. Mε ένα νεύμα ευγενικό του δεξιού χεριού μάς ξεπροβόδισε. Σαν ένας μικρός τιμωρημένος θεός από μακρυά μάς ευλογούσε με καλωσύνη κι οριστικά μάς εγκατέλειψε. Φτάσαμε στην Eλλάδα μετά τρεις μέρες. Kατευθείαν από τον σταθμό πήγαμε στο άσυλο. Aπό τέσσερα χρόνια νοσηλευόταν εκεί η μητέρα Eυρυδίκη. Eίχε προσβληθεί από βαρειά άνοια. Tίποτε δεν καταλάβαινε κανέναν δεν αναγνώριζε. Tο στόμα της έκαμνε συνέχεια έναν ρυθμικό σπασμό προς τα μέσα. Σαν να θήλαζε ρουφούσε αχόρταγα το γάλα από έναν αόρατο μητρικό μαστό. O θάλαμος ήταν γεμάτος από ανοϊκές ηλικιωμένες γυναίκες. Όλες σιωπηλές και ακίνητες. H μητέρα Eυρυδίκη ήταν δεμένη με χοντρά πέτσινα λουριά στα σίδερα του κρεββατιού. Eπειδή πάθαινε φοβερές διεγέρσεις και κανένα φάρμακο δεν τις κατέστελλε. H Kυβέλη στάθηκε από πάνω της. Έσκυψε και την κοίταξε βαθειά στα μάτια. H μητέρα Eυρυδίκη μούγκρισε ενοχλημένη. H Kυβέλη τής χάιδεψε τα μαλλιά την φίλησε στο μέτωπο και στα δεμένα χέρια. Γύρισα να φύγω κι άκουσα πίσω μου την Kυβέλη να φωνάζει. Στράφηκα και την είδα. Mε τρόμο με πόνο κλαίοντας μού φώναξε εσένα. Eσένα τώρα ποιος θα σε συνοδεύσει; Aμέσως σώπασε κι αδιαφόρησε. Έλυσε τα μαλλιά της και ξάπλωσε δίπλα στη μάνα μας. Άπλωσε τα βυσσινιά της φορέματα τα πολλά μαύρα της μαλλιά και την σκέπασε ολόκληρη. Tις πήρε και τις δυο ο ύπνος. Aγκαλιασμένες ακίνητες κείτονταν μαζί και ήταν σαν η μια να τραβούσε τρυφερά την άλλη όλο και πιο βαθειά μέσα στον δικό της ύπνο. Mια γριά νάνος παχειά με γκρίζα κουρεμένα μαλλιά με την κίτρινη στολή των τραπεζοκόμων. Παλιά τρόφιμη που την είχαν κρατήσει να ψευτοδουλεύει στο άσυλο. Mπήκε ξαφνικά στον θάλαμο και πήγε ίσια στο κρεββάτι τους σα να ήταν εκεί από την αρχή. Tεντώθηκε και τις περιεργάσθηκε τις άγγιξε έκανε τον σταυρό της. Mε πλησίασε τρέχοντας κι ανασηκώνοντας τα ζωηρά της μάτια με κοίταξε χαρούμενη. Eίπε με χαρμόσυνη κοριτσίστικη φωνή πεθάναν. 

ΛΕΝΕ ΠΟΛΛΟΙ ότι ο Κόσμος γεννήθηκε ανάποδα.

Μ΄αυτό δεν είναι αλήθεια. Όσοι ήταν εκεί είπανε ότι γεννήθηκε κανονικά, με το κεφάλι κάτω κι όχι με τα πόδια απάνω.

Η μάνα του Κόσμου ήταν μια φοβερή, μια μέγαιρα με τριχωτό κεφάλι, με νύχια και με δόντια σουβλερά σαν βελόνες.

Αλλά ο Κόσμος ήταν όμορφος -ωραίος από την πρώτη στιγμή και τον καμάρωσε πρώτα ο ήλιος, ο θείος του και η σελήνη η θεία του κι ύστερα όλα τ΄ άστρα τ΄ουρανού τα ξαδέρφια του.

Κατόπιν τον καμάρωσαν η θάλασσα και τα βουνά ύστερα τον καμάρωσαν τα ποτάμια, οι βράχοι, τα δέντρα, οι βροχές, τα σύννεφα.

Όλοι τον καμάρωναν ίσαμε και τ΄΄άγρια και τα ήμερα θεριά και τα πουλιά και τα ερπετά και στο βυθό της θάλασσας τα ψάρια.

Μόνο ένας δεν τον καμάρωνε, ο Πατέρας του.

Αυτός ήταν ζηλιάρης και φθονερός και λεγόταν Άβυσσος. Ήρθε μια μέρα στη μάνα του και προσπάθησε να ρίξει τον Κόσμο κάτω από ΄να μεγάλο γκρεμνό που του άνοιξε μπροστά του.

Μα οι άγγελοι δώσανε στον Κόσμο φτερά και πέταξε. Και οι δαίμονες ακόμα τον μακάριζαν καθώς πετούσε.

Τότες για να εκδικηθεί ο ΄Αβυσσος πήγε κι έκανε τρία άλλα παιδιά με τη Μέγαιρα τη μάνα του- έκανε το Χρόνο, τη Φθορά και το Κενό.

Από τότες οι τρεις αυτοί συναγωνίζονται ποιος θα καταλύσει πρώτος τον ωραίο Κόσμο- που για μια στιγμή τον έχουμε κι ύστερα τον χάνουμε όλα εμείς τα πλάσματα της Στιγμής που μας τρώει η Φθορά μετά από λίγα Χρόνια και ξαναγυρίζουμε στο Κενό.

Πολιορκούμεθα λοιπόν

Πολιορκούμεθα από ποιον

Από σένα κι από μένα απ’ τον τάδε και τον δείνα

Πολιορκούμεθα στενά

Από σύνορα, τελωνεία, ελέγχους διαβατηρίων, την Ιντερπόλ, τη στρατιωτική

Αστυνομία, τα τανκς, τη ρητορεία, τη βλακεία,

Απ’ τα παράσημα, τις στολές, τους εκφωνηθέντας λόγους

Τις υποσχέσεις, τις ψευτιές, την κουτοπονηριά

Τη δήθεν αγανάκτηση των ιθυνόντων, την υποκρισία

Την τηλεόραση, τη ραδιοφωνία, τα σαπούνια, τ’ απορρυπαντικά

Τις διαφημίσεις, τον τουρισμό, τα οργανωμένα ταξίδια, τις κρουαζιέρες

Τις γκαζιέρες, τα ψυγεία, τις κατασκηνώσεις, τους προσκόπους,

Τ’ άρθρα για την εκπαίδευση, την πολυκοσμία, τη σκόνη, τις ποιητικές συλλογές

Την έλλειψη ύδατος, τα λιπάσματα, τα νεύρα, την κακή χώνεψη, τη φαλάκρα,

Τους εφοπλιστές, το ποδόσφαιρο, τα λεωφορεία, την ακρίβεια, τις παθήσεις

Της σπονδυλικής στήλης, τη γραφειοκρατία, την καθυστέρηση, τις διαβεβαιώσεις,

Τις κριτικές, την εκκλησία, τα βασανιστήρια, τους καιροσκόπους,

Την υποψία, τους κατατρεγμούς, το φόβο, τη θρασύτητα, τους διαγωνισμούς

Καλλονής, την έλλειψη χρημάτων, την έλλειψη δικαιωμάτων, πολιορκούμεθα από τους βάναυσους

Τους άναρθρους, από τις μαύρες σκέψεις μας. Από τον εαυτό μας

Κι απ’ ό,τι άλλο βάλει ο νους σας πολιορκούμεθα στενά.

Πόσοι στο πέλαγος, πόσοι πνιγμένοι
κι όσοι γυρίζοντας θα ναυαγήσουν
όλοι περίμεναν να σ’ αντικρύσουν.
Μονάχα ο θάνατος δεν περιμένει.

Στις αμμουδιές, θυμήσου, οι πεθαμένοι,
καθώς περνάς, γυρεύουν να μιλήσουν.
Κείνα που χτίσαμε θα μας γκρεμίσουν.
Μοιάζει να νίκησαν οι νικημένοι.

Τούτη την άνοιξη, κανείς δεν ξέρει!
Ο ποταμός μού γέμιζε το στόμα
κι ο ήλιος με κρατούσε από το χέρι.

Τ’ άλογα γύριζαν χωρίς το σώμα.
‘Οταν ξανάρθαμε το καλοκαίρι,
Θε μου, πώς άλλαζαν οι πύργοι χρώμα!

Η ρίζα ενός δέντρου μου τρώει το σχήμα
Μια πέτρα μου αγκυλώνει το δάχτυλο
Και μου γδέρνει το μυαλό
Τα μάτια μου γίνονται παρανάλωμα των φύλλων
Κουκουβάγιες τρυπώνουν μες στα ματόκλαδά μου
Τα βήματά μου αυτοκαταλύονται κατασταλάζουν
Γίνονται στόματα μες στα μνημεία των θάμνων
Μια πεταλούδα απομυζάει όλο μου το είναι
Τα ρουθούνια μου βγάζουν σπίθες και καπνούς
Όπως οι δράκοι που ήταν κοράλλια τον παλιό καιρό
Είναι όπως το γαϊδουράγκαθο μέσα στα χόρτα
Οι στρόβιλοι με ξεχνούν και μ΄ απαρνιούνται
Τα λουλούδια μου βγάζουν τη γλώσσα
Τα πεζούλια με υποσκελίζουν
Μισώ τα ελατήρια και εξαργυρώνω τη θέλησή τους
Είμαι ο χαϊδεμένος των κυμάτων όπως τα βότσαλα
Αρνήθηκα να υποχωρήσω μπροστά στον άνεμο
Να λιώσω μες στα καμίνια των λουτρών της ζέστης
Να καώ με τα κάρβουνα σαν καβούρι
Κάνω υπεράνθρωπες προσπάθειες να μιλήσω
Να σώσω τον εαυτό μου
Από την πυρκαγιά που μόνος μου άναψα
Λάμπω σαν το διαμάντι αλλά δεν είμαι άστρο
Τι είμαι λοιπόν αν δεν είμαι αυτό που είμαι
Ουράνιο σώμα ή γήινο, στερεό, υγρό ή αέρινο;

Άκουσα να μιλάν με τόνους τραγωδίας σε σαλόνια του1880
Ν΄ αναστενάζουν σ΄ ένα υπνοδωμάτιο ξενοδοχείου αριθμ. 12
Είδα να τρέχει μια γυμνή στο τρίτο πάτωμα του μυαλού μου
Να μουγκρίζουνε δυο τέρατα ανθρωπόμορφα
Να την προκαλούνε – καθώς περνούσε – αδιάντροπα
Χτυπώντας ρυθμικά το πάτωμα με τις ουρές τους
Όταν έπεφτε ψιλή ψιλή βροχή
Στάχτη από ηφαίστειο στόμα γυναικείο
Κράτησα το χέρι ενός τρελόπαιδου που ξεψυχούσε
Στεφάνωσα το αγαπημένο μέτωπο
Με λίγα ξερά και άδεια λόγια παρηγοριάς
(Δε θυμάμαι αν ήταν κορίτσι ή αγόρι
Ο αδικοσκοτωμένος σ’ ένα κομμάτι γης 2×1 ½ μ.)
Τρεις αιώνες πέρασαν πριν γίνουν όλα αυτά
Πριν ν’ αντιγράψω σ’ ένα τετράδιο καθαρό
Τους θρήνους μιας απαρνημένης
Το κλάμα ενός νεογέννητου παιδιού
Ταφές ανθρώπων ζωντανών – νεκρών που ξαναζωντανεύουν
Σχήματα μεταξωτά που αναδιπλώνονται
Ένα πλάσμα που φοβόταν ν’ αγαπήσει
Κομμάτι μάρμαρο από σάρκα
Και τη γραφή την άγραφη
Που είδα γραμμένη στ’ όνειρό μου
Με γράμματα φωτιάς που καίγαν το χαρτί

Τα πάντα αλλάζουνε γίνονται το ‘να τ’ άλλο
Τα ξύλα γίνονται πέτρες τα δέντρα σύννεφα
Οι γυναίκες άντρες τα φύλλα θάλασσες
Τα φτερά πηγάδια τα μάτια αέρας
Τα σερτάρια μέταλλα τα λουλούδια νους
Τα γράμματα και οι γραφές γίνονται
Αναλφάβητα τ΄ ωραίο γίνεται κτήνος
Τ’ αρσενικό ουδέτερο το μυστήριο φανερώνεται
Η ελπίδα τυφλώνεται όπως ο πλούτος
Τα πάντα είναι τηλεσκόπια και τίποτα δεν είναι
Σίγουρο ότι θα γίνει ή δε θα γίνει
Όλα είναι το ένα μέσα στ΄ άλλο πέτρες
Ποτάμια τρέχουνε από τα δάχτυλά του
Οι λέξεις τους είναι τουλίπες
Η αγάπη του είναι στέρνα είναι τραπέζι
Μια πολυθρόνα κάθεται μες στο δεξί του μάτι
Το περιβόλι του παραθυριού είναι ένα
Κοιμητήριο φύλλων η αγορά είναι παρθένα
Και η δροσιά του δειλινού μια στραβοτιμονιά
Μια βελόνα τεντώνει την κλωστή της ώσπου να σπάσει
Ένα πόδι μασάει την αλυσίδα του ένας χαρταετός
Γίνεται σκύλος και δαγκώνει όποιον έτυχε να περάσει
Ένα παιδί ορφανό γίνεται η μητέρα ενός άλλου
Ένας τίτλος γίνεται άπορος και παντρεύεται
Ό,τι υπάρχει ζει, τα μέταλλα μέσα στη γη
Οι πέτρες μες στο χώμα, απόδειξη πως μαραίνονται
Άμα τα ξεριζώσεις ο κόσμος είναι τρομερός
Δανείζει και δανείζεται αλλάζει χρώμα
Δε λέγεται πια όπως λέγεται είναι
Τέρας χελώνα ντιβάνι καναπές μπούτι γκαζιέρα
Και μαλλί ξανθό γύρω από ένα γυναικείο φύλο

Μέσα στης γης τα χάσματα και την επιδερμίδα
Άγνωστες ποσότητες σπανίων ορυκτών
Τοποθετημένα σαν κεφάλαια σ’ επίκαιρα σημεία
Μια γενειάδα ακολουθεί την άλλη αστραπιαία
Χώρες αλλάζουν χέρια εμβαδόν υψόμετρο
Ονόματα πόλεως γίνονται χερσόνησοι
Τοποθεσίες πολυάνθρωπες γίνονται θάλασσες
Ποτάμια δανείζονται τις κοίτες των άλλων ποταμών
Λόφοι παραμερίζονται από ζηλότυπα βουνά
Πολυτελή ανάκτορα ερημώνονται και καταντούν υπόγεια
Άνθρωποι σοφοί ξαναμωραίνονται
Και το μυαλό τους εξατμίζεται στο χάος το απληροφόρητο
Ξύλινα σπίτια τοποθετημένα σε νέες διασταυρώσεις
Γίνονται θύματα της πυρκαγιάς ερωτικών διαθέσεων
Γέφυρες υποτάσσονται στους πεζούς
Φέρετρα στοιβάζονται γιατί όλοι τώρα
Καίνε τους « πρώην» τους με αρώματα
Σε κλίβανους ατομικούς
Κατεψυγμένοι εγκέφαλοι σκέπτονται στις βιβλιοθήκες
Κύριοι φρακοφόροι μελετούν τις αντιδράσεις τους
Σεξουαλικές ανωμαλίες
Γίνονται «Πρόσωπα Δημοσίου Δικαίου»
Όργανα της τάξης αλλάζουν φύλο καθημερινά
Όργια σε ρωμαϊκές βίλες
Παίρνουν τον χαρακτήρα
Μιας σφαγής συνειδήσεων
Εξαγορασμένη τρυφερότητα φτάνει ως τα πεζοδρόμια
Στο μεταξύ τα πόδια μου
Είναι από άμμο κι από μαργαρίνη
Τα χέρια μου είναι από φτερά πουλιών
Το κεφάλι μου είναι βιδωτό
Το στόμα μου αναβοσβήνει
Όπως τα φώτα της κυκλοφορίας
Κόκκινο πράσινο κίτρινο κόκκινο καφέ…
Τα λόγια μου ταχυδρομούνται
Σε στοίβες εκατομμυρίων
Κλείνω τ΄ αυτιά μου για να μην ακούγονται
Τα παράπονα των ταχυδρόμων
Ένας ταμίας που κατάκλεψε μια Τράπεζα
Ομολογεί τα πάντα σ΄ ένα μέντιουμ
Που πάει να τον καταγγείλει στην αστυνομία
Μια νεράιδα ντύνεται στο σεληνόφως
Μια γυναίκα στου Dior – εγώ δεν ντύνομαι
Πουθενά – μένω γυμνός –
Το σπίτι μου είναι ο παράδεισος των ανωμάλων έλξεων
Μόνο στραβόξυλα περνούν για διαβατήρια
Μόνο χαμόγελα έχουν μια γεύση υπόξινη
Μόνον οι βάσεις και τα οξέα
Ξέρουν τι σημαίνουν οι συνθέσεις
Που μοιράζονται τα ηλεκτρόνιά τους με άλλα άτομα-

Μισός αιώνας απογεύματα με τη γιαγιά μου
Σύννεφα σαύρες παρδαλές και άλλα τέρατα
Κορίτσια ελαφρόμυαλα σαν τα σπουργίτια
Με βάδισμα ενοχοποιητικό μες στα παλτά τους
Ένα σεντόνι ερημιάς πάνω στο πρόσωπό μου
Συναντήσεις καθημερινές σαν γκρεμισμένες εκκλησίες
Λιμουζίνες με περίεργες βλοσυρές εκφράσεις στο τιμόνι
Άγνωστοι στις γωνίες των δρόμων περιμένοντας
Άγνωστες που περνάνε στον πληθυντικό
Ζαχαροπλαστεία γεμάτα ερωτηματικές ματιές
Φάρμακα αντίδοτα για αισθήματα ασφυξίας
Ώρες που δεν ξανάρχονται και καφενεία φαντάσματα
Ξύπνημα πρωινό βαρύ ασήκωτο ή ευδιάθετο
Ξεκίνημα για μιας καρδιάς την πόρτα τη στενή
Αλλά κανείς στο σπίτι που είπανε πως έμενε
Τρελή Σουηδέζα με μάτια σα φανάρια
Αγώνες για τη Δημοκρατία αγώνες δρόμου και αγωνία
Μισός αιώνας παρά τέταρτο και κάτι ακόμα παραλίγο επάνω μου.

«Εγώ διαισθανόμουν ότι θα έχουμε ταραχές. Το πίστευα από καιρό και το είχα πεί ότι δεν θα περάσουμε τον χειμώνα ήρεμα . Διότι υπάρχει οικονομική δυσπραγία, από μία απερίσκεπτη ένωση με το ευρώ που έγινε πιο νωρίς από ό,τι έπρεπε. Αυτά είναι μηνύματα που τα εισπράττει κανείς όχι μόνο στο συνειδητό αλλά και συναισθηματικά. Τα αισθάνεται στην ατμόσφαιρα. Η ατμόσφαιρα μετατρέπεται σε γλώσσα. Το ποίημα λειτουργεί σαν βαρόμετρο. Αυτή είναι η λειτουργία της ποίησης.»
Μέσα σε μία φράση ο ποιητής και συγγραφέας Νάνος Βαλαωρίτης, δισέγγονος του ποιητή Αριστοτέλη Βαλαωρίτη, συμπυκνώνει, μιλώντας στον «Ε.Τ.» τη δική του εικόνα για τα πρόσφατα δραματικά γεγονότα και την αντίδραση των νέων.
Ο διακεκριμένος στην Ελλάδα και στο εξωτερικό λογοτέχνης που έχει τιμηθεί δύο φορές με το Κρατικό Βραβείο Ποίησης αλλά και το Βραβείο της Αμερικανικής National Poetry Association (1996) συζήτησε μαζί μας για τον πολυσυζητημένο ρόλο των πνευματικών ανθρώπων στις κοινωνικές κρίσεις, για την εσωστρέφεια της λογοτεχνίας, για τον μηδενισμό των νέων, αλλά και για τον Μάη του ΄68 τον οποίο ο ίδιος έζησε αφού την περίοδο εκείνη ήταν στη Γαλλία.
-Υπάρχει η αίσθηση ότι ο πνευματικός κόσμος κωφεύει στα κοινωνικά μηνύματα. Την συμμερίζεσθε;
Κωφεύει διότι μη νομίζετε ότι οι συγγραφείς ασχολούνται με τα κοινά και τα δημόσια. Ιδιωτεύουν. Είναι στραμένοι στον εαυτό τους. Ναρκισεύονται και τα λοιπά,. Δεν ενδιαφέρονται και πολύ για το τι συμβαίνει γύρω τους. Ενδιαφέρονται μόνο για τις ασχολίες και αυτά που αφορούν τους ίδιους. Οι ποιητές είναι μία μικρή μειοψηφία η οποία επειδή η ποίηση έχει πιο δημόσια λειτουργία, εμπλέκονται περισσότερο στα τρέχοντα γεγονότα.
-Σήμερα η ποίηση έχει κοινωνικές ευαισθησίες;
Σήμερα η στρατευμένη ποίηση έχει καταργηθεί, δεν πρέπει όμως και να πέσουμε στον τέλειο ναρκισσισμό που βλέπω σε αρκετούς από αυτούς που θέλουν να γίνουν ποιητές. Ένας αυθεντικός ποιητής πρέπει να έχει τις κεραίες του τεντωμένες στα πράγματα και στα γεγονότα.
-Γιατί η λογοτεχνία έχει γίνει εσωστρεφής;
Πρόκειται για μία μεγάλη παρεξήγηση ότι κάθεσαι και γράφεις για τα εσώτερά σου. Δεν είναι αυτό η ποίηση. Η ποίηση είναι ένα πράγμα που υπάρχει ήδη ανάμεσα σε σένα και στον κόσμο. Δεν εκφράζεις μόνο τον εαυτό σου με την ποίηση. Εκφράζεις την ικανότητά σου να χρησιμοποιείς τη γλώσσας. Μετά το μοντερνισμό ο καθένας θεωρεί ότι μπορεί να γράψει ποίηση, γιατί δεν υπάρχουν κανόνες. Ο καθένας βγάζει ποιητικές συλλογές. Όμως αυτά δεν είναι ποιήματα, είναι εσωστρεφείς σκέψεις που δεν έχουν και μεγάλο ενδιαφέρον. Δυστυχώς πολλοί εκδότες βγάζουν κατά σειρά τέτοιες συλλογές.
-Η ποίηση θα μπορούσε να δώσει διεξόδους στις ανησυχίες και τα αδιέξοδα των νέων;
Σίγουρα. Σήμερα υπάρχει άγχος και ένα είδος απελπισίας που καταλήγει στο μηδενισμό. Αυτό είναι επικίνδυνο.. Οφείλει να ενισχύσει κανείς την πίστη στο ιδεώδες και στην ουτοπία που έστω κι αν δεν μπορεί να πραγματοποιηθεί πρέπει να μείνει ζωντανή στη καρδιά ενός νέου για να μην πέσει στην κατάθλιψη. Αυτό κατακτάται δύσκολα. Η ποίηση δίνει τη δυνατότητα να δει κανείς πιο πέρα από την μύτη του. Να κοιτάξει στον κόσμο της, που μπορεί να είναι ιδανικός, αλλά υπάρχει μέσα μας. Από μας εξαρτάται να πλουτίσουμε τη ζωή μας. Η δημιουργικότητα είναι φυσική στο παιδί και στο νεαρό έφηβο αν δεν του την χαλάσουν από πολύ νωρίς οι μεγάλοι.
-Στον Μάη του ’68 ήσασταν στη Γαλλία. Υπάρχουν ομοιότητες με αυτό που συμβαίνει σήμερα στην Ελλάδα;
Στη Γαλλία επειδή η εξέγερση πήρε έμπνευση από τις μικρές ποιητικές ομάδες των υπερρεαλιστών, το καλλιτεχνικό επίπεδο ήταν αρκετά υψηλό ώστε να μην περιπέσουν σε άγνοια και σε χυδαιότητα συνθημάτων. Τα συνθήματα ήταν πολύ εμπνευσμένα, με χιούμορ, με δημιουργικότητα. Επίσης δεν είχαν το μονοπώλιο οι βίαιες ομάδες, που υπήρχαν και τότε. Οι Γάλλοι αναρχικοί δεν βάλανε φωτιές, δεν σπάσανε έπιπλα, δεν κάνανε κατοχές που δεν είχαν διδακτικό χαρακτήρα. Αφήσαν τους ανθρώπους ελεύθερους να συζητήσουν.
-Υπάρχει κάτι που σας δίδαξε ο υπερρεαλισμός σε προσωπικό επίπεδο;
Ο υπερρεαλισμός με στήριξε μετά τον Εμφύλιο. Οι υπερρεαλιστές με δίδαξαν ότι δεν πρέπει κανείς να αφήνει ακόμη και ένα ανεκπλήρωτο ιδανικό για να μην κατακρημνισθεί και ο ίδιος..

Όλα θα κριθούν στο ρίξιμο της μιας ζαριάς:
αν θα με αγαπάς και αύριο
ή θα με ξεχάσεις με το πρώτο χάραμα,
αν θα κρατάς το μπράτσο μου στην αγκαλιά σου
ή θα το έχεις πετάξει στα σκουπίδια.

Τρέμω μήπως και ξυπνήσω ένα πρωί με
το κεφάλι μου κομμένο σε φέτες
πάνω στο κομοδίνο,
μήπως είσαι ακόμα δίπλα μου
και δεν μπορώ να σε αγγίξω.

Και μετά από μερικά χρόνια, ποιος ξέρει;
Ίσως είμαστε ο ένας για τον άλλον γραμματόσημα
σε έναν φάκελο που χάθηκε στον δρόμο,
ίσως ο κόσμος αυτός να είναι ένα γιογιό
που θα ‘χει αλλάξει χέρια.

Ο χρόνος καταργεί εξ ορισμού
τις βεβαιότητες.
Μόνο έναν αφήνει σίγουρο,
να περιμένει κάτω απ’ το κρεβάτι.

Kλουβί δίχως πουλί

Ένα σπίτι φτιαγμένο με άχυρα
φτιαγμένο με ξύλα
μια μικρούλα ποτίστρα στην άκρη
με νερό λερωμένο
γεμάτο αίμα φτερά κι ακαθαρσίες
κι εσύ το πουλί στη γωνιά λαβωμένο
ο λαιμός σου στο στήθος να πέφτει
από το ράμφος σου στάζουν όνειρα
λιωμένα
πέφτουν στο πάτωμα πέφτουν και πέφτουν
ανακατεύονται με τα δάκρυα
γίνονται λάσπη.

Κάποτε η πόρτα ανοίγει
τετράγωνο από φως
εσύ δεν το περίμενες ποτέ
ξαφνιάζεσαι
σηκώνεσαι τραντάζεις τα φτερά σου
περνάς την πόρτα
χαμογελάς
σε τρώει η γάτα.

Περπατούσα κι είδα καρφωμένη στην κολόνα
την αναγγελία της κηδείας μου.
Ένα σκισμένο, σαν τη ζωή μου, ήταν χαρτί.

«Τον αγαπητό μας εχθρό
κι αντίπαλο και σκουλήκι
κηδεύομεν σήμερον.
Απεβίωσε ετών μηδέν,
ώρα αγνοουμένη
κάπου μεταξύ μεσονυκτίου και χαραυγής,
εν μέσω ύπνου, δυστυχής,
κι ονείρων.
Οι τεθλιμμένοι, λατρευτοί του δολοφόνοι».

Φόρεσα το δέρμα μου και κίνησα για το μέρος.
Ένα μεγάλο φράκτη κάγκελα βρήκα
και μέσα άνθρωποι πολλοί γύρω απ’ τον τάφο
με το πρόσωπό μου στους ώμους τους.
Φύγε, φώναξαν όλοι μαζί,
καθώς άνοιγα με τα κλειδιά του σπιτιού μου.
Δεν επιτρέπονται ‘δω πέρα ξένοι.

Ήταν στο χριστουγεννιάτικο τραπέζι
η μάνα μου, ο πατέρας, ο Φραντς κι εγώ.
Ο πατέρας μού έτρωγε το χέρι
κι εγώ με το άλλο ανακάτευα το μυαλό μου,
ψάχνοντας να βρω το κουτάλι που είχε πέσει μέσα.
Η μάνα,
μοναδική γυναίκα πια στον κόσμο,
κρατούσε την ομπρέλα για να μην πέφτουν
οι βόμβες στα κεφάλια μας.
Κι ο Φραντς στη μέση του τραπεζιού
περίμενε τον πατέρα μας να τελειώσει μαζί μου.

Ο Φραντς
πάνω στη μεγάλη ασημένια πιατέλα
μ’ ένα μήλο στο στόμα.

ο κιτρινολαίμης

Ας κάνει κάποιος θεός
να προφτάσω τον κιτρινολαίμη.
Ας κάνει να μείνει ζωντανός
κάπου μες στο σύμπαν,
για να ξέρω απλώς ότι υπάρχει
κι ότι αναδεύει το τίποτα με τα φτερά του.
Να με κρατά η προσμονή
μην τύχει κάποτε και τόνε δω
να ξετρυπώνει με το ράμφος του μια νύμφη
απ’ τα σπλάχνα μιας βελανιδιάς.

Ας κάνει κάποιος άνθρωπος
Θεός να υπάρξει,
που θα μου φυλάξει
έναν μοναχά μικρό
κιτρινολαίμη.

Τα γυαλισμένα μας φλιτζάνια
δώσαν τη θέση τους σε μάτια ραγισμένα
κι έναν ιστό ρυτίδες γύρω απ’ τα χείλη και το μέτωπο
γύρω απ’ την εντύπωση μιας ύπαρξης αισθητικής.
Ποτέ δεν είπαμε ποτέ
και μείναμε με ένα πάντα ανάμεσα σε αντίχειρα και δείκτη
λες και κρατούσαμε νερό
που άλλοι το θρηνούσαν και άλλοι το γλεντούσαν
με μια μελαγχολία καθήκον.
Έτσι ανάποδα που ήρθαν όλα
ανάποδα
τα πήραμε κι εμείς και όχι λάθος
χωρίς υπομονή για γυρισμό χωρίς ανάσταση
γιατί ανάσταση τάχα θα πει αιχμαλωσία
γιατί ανάσταση δεν πάει να πει ανάταση
παρά μονάχα ένα πρελούδιο
και μια χορδή που ταλαντεύεται από το πριν ως το μετά
στο πάντα στο ποτέ και στο περίπου
όλο περίπου όλα περίπου
ζωή
κι όχι συνθήματα κι ατάκες στην οθόνη
ίσως γιατί
δεν ξαγκιστρώσαμε τις λέξεις όπως τους έπρεπε
ίσως γιατί δεν κουβαλήσαμε ούτε το ίδιο μας το πτώμα
όπως του έπρεπε
μόνο φορέσαμε καπέλο και γυαλιά στη λάμψη των προθέσεων
να καταπιούμε τον καφέ μας μονορούφι
ένα απόγευμα χωρίς προοπτική
ή μεσημέρι ακέραστο
με κουμπωμένα τα παντζούρια ως τη μνήμη.
Έτσι λοιπόν εγκαταστάθηκε η αναγκαιότητα των τρύπιων μας συνόρων
όπου το αίσθημα γνωρίζει
και το προαίσθημα υφίσταται ως μια συνθήκη ικανή
και αναγκαία
και κάμποση γι’ αυτούς που έστερξαν την προδοσία
αθόρυβα κι αισχρά
μακριά από το αίμα που κοχλάζει
κι αφότου οι φίλοι αποχώρησαν τελικά ως κάποια λύσις.
Κι ήταν η τέχνη αυτή καθαυτή
που στέρησε τη νιότη από την ξεγνοιασιά της
που γύμνασε τα χέρια
με δηλητήριο στις τρίχες και τα νύχια
με δηλητήριο
σε κάθε θρόμβο των δαχτύλων
μιας και η φιλανθρωπία της σαφώς υπήρξε ψέμα αδίστακτο.
Το αύριο θα είναι πάντοτε μια άλλη μέρα
κι ως τέτοια θα διστάζει
κι ως τέτοια θα παρανοεί κάθε μας σύμπλεγμα
σαν όρο τελειότητας κι ευθύνης
έτσι ώστε να βρεθεί χωρίς αμφιβολία
πίσω απ΄ το αποτύπωμα που χαϊδεύει τη σκανδάλη.
Πλέον το βίωμα
μετωπικά θα μας θυμίζει πόσο υπήρξαμε και πόσοι
σε μια κατάθλιψη με αντίκρυσμα υπαρκτό
σε μια πραγματικότητα χωρίς υπεκφυγές
για να μπορεί το άδικο να τρέφεται με ασφάλεια
απ’ την ιστορική δικαίωση του θύτη
μέχρι τη θαλπωρή απ’ τη συναίσθηση του θύματος.


 Σαρώνει κέφια το βραδυνό αγριοβόρι
Οι χαρές από το λαιμό γραπώνονται
Τα νεύρα από της ψυχής τα έγκατα τεντώνονται
Ένα κερί πηγαίνω να ανάψω στης ψυχής το αραξοβόλι
 
Ευχές μπολιάζω στων αγγέλων την ταπεινή την κατοικία
Στο μαντήλι μου να τυλίξω κάποια άστρα
Στων ψυχών αυτή την εγκόσμια λιάστρα
Μιας οπτασίας να αγγίξω την απόκρημνη ευτυχία
 
Βήματα που αφήνουν στο χώμα χαρακιές στην κάθοδο από το γήλοφο
Αέρηδες που παλεύουνε να γίνουν δροσοσταλίδες
Σαν ρυτίδες χαραγμένες στην ψυχή οι ελπίδες
Μιας φίλης άδολης ζωής πρόωρα να μην κάνω τον επίλογο
 
**
 Αίμα στις φτωχογειτονιές
Ένα παιδί μια κουβέντα μου πετάει από τη γωνία
Αν τώρα πνίγεσαι και κλαδί δε φυτρώνει να πιαστείς
Μόνος άλλαξε φίλμ στη θλιβερή σου την ταινια
Σύννεφο φτιάξε και βροχή να δροσιστείς
 
Χώμα κι αίμα βρέχει στις φτωχογειτονιες
Που να βρώ γωνιά να τραγουδήσω
Μάγισσες πουλάνε τον καφέ και χαρίζουν λησμονιές
Με κούφιο αέρα όνειρα πώς να γεμίσω
 
Σαν χελιδόνια κι οι άγγελοι για αλλού μεταναστεύουν
Μαύρισαν τα φτερά τους με στάχτες καμένων παραδεισων
Παιδιά αγριεμένα τις τρύπιες τσέπες μου ληστεύουν
Με γόρδιο μυαλό το γρίφο πώς να λύσω
 
Κι όμως στο μυαλό μου του παιδιού εκείνου η κουβέντα δεν ησυχάζει
Αφού τον τελευταίο χορό δε χόρεψα ακόμα
Ασε το αρπακτικό τη σάρκα μου να μου τάζει
Εγώ με μανία θα χορεύω μέχρι να βυθιστώ στο χώμα
 
Ε εσείς εκεί πάνω ποιητές τον ήλιο σας για λίγο δώστε μου
Το αίμα να μου κάψει,να γίνουν οι φλέβες μου χορδές ηλεκτρικές
Η καρδιά να χτυπάει σαν γροθιά στο ρίνγκ του κόσμου
Τα τραγούδια μου από το στόμα να κυλάνε κινούμενη άμμος για τις φιγούρες τις αρπακτικές

Χρυσή βροχή ποτίζει τη Δανάη
Κι όλοι οι πόροι του κορμιού της τον προσμένουν
Κι ο Δίας που υποτάσσεται και εξουσιάζει
Ανήμπορος, την ηδονή ν’ απαρνηθεί, που αποζητάει
Ο Κρόνος που σπαράζει τα παιδιά του
Και στέρηση ζητά για να την έχει
Κι εκείνος που πιστεύει πως την ξέρει
Αιώνες μέσα του βαθειά την κουβαλάει
Το άγγιγμά σου
Λειώνει τους πάγους
Κι οι λέξεις νόημα αλλάζουν
Εσύ σαν τις προφέρεις
Φίλα με ακόμα μια φορά
Να γκρεμιστούν τα τείχη
Μέσα μου μπες βαθειά
Κυρίευσέ με
Ποθώ να γεννηθώ στα μάτια σου
Κι απ΄ του κορμιού σου
Τη ζεστή τη θαλπωρή ν’ ανθίσω
Γνώση και δύναμη και φως
Και αγάπη
Όλα είσαι εσύ


Το ζαφειρένιο χαμόγελο χυμένο στη γη,
βλασταίνει των ονείρων τα λουλούδια.
Αυτών με τα δακρυσμένα πέταλα
που λιώνουν το χιόνι του θανάτου.
 
 
 
Κασσάνδρειους χρησμούς συντάσσω
σε πεσιμιστικά κιτάπια.
Της ματαιοδοξίας σμιλεύω το δόγμα,
το οργιαστικό, της κόλασης το ελπιδοφόρο.
 
 
 
Της Πιερίας τις Μούσες,
του Ορφέα τις πιστές,
με το δίαυλο μου σαγηνεύω
στη, βάρβαρη, της Φρυγίας γη τις μεταφέρω.
 Της λήθης η άμμος
σκεπάζει τους χρησμούς μου,
σκορπισμένη από τα μουσικά σύνολα
της Απολλώνιας λύρας.
 
Δίνω την απαισιοδοξία αφειδώλευτα.
Μα δεν έχω πια πιστούς.
Γυμνός, χωρίς του Μαρσύα, το δέρμα.
Οι φλέβες σπαράζουν στου Απόλλωνα τα χέρια.


Τα παιδιά έκαψαν τα πεύκα,
έκοψαν τις φλέβες τους,
ζωγραφίζοντας με το αίμα στον ουρανό
ένα μεγάλο χαμόγελο.
Έχουνε στα δάχτυλα πύρινα δαχτυλίδια,
φτιαγμένα από τις αχτίδες του ήλιου.
Ό, τι αγγίζουν το καίνε.
Ό, τι καίνε το αγαπούν.
Με τα χέρια τους μαζεύουν χώμα.
Το κάνουν πυλό με το αίμα τους.
Ένα παιδί κηρύττει για σωτηρία.
Θέλουν να φτιάξουν ανθρώπους.
Κατ’ εικόνα και καθ’ ομοίωση
φτιάχνουν τα πρώτα ανθρώπινα μέλη.
Χαράσσουν ένα τεράστιο χαμόγελο
στα πήλινα είδωλα τους.
Το παιδί συνεχίζει να κηρύττει.
Κανένας δεν το ακούει.
Το οδηγούν σε ένα ξύλινο σταυρό,
αποτυπώνουν στο ξύλο το χαμόγελο του.


Αγρια μεσανυχτα-ετρεμε  το    δωματιο
σκεπαστηκα   με   κατι   σκοτεινο.
αισθανθηκα καποιον να  μου  δαγκωνει  το  χερι.
λαμπαδιασε  στο κεντρο το δωματιο
καηκε  ενα ξενο ασημενιο χερι
Χτυπουσανε παραθυρα στην καταχνια.
Ο Ρεμπω ηταν  ξαπλωμενος με το κεφαλι γυρτο και καπνισμενο.
Τα   μαλλια  του   πανω στο κρεβατι ριγμενα προς τα αριστερα.
Ακουγοταν ο ρογχος  στα χαλικια της θαλασσας.
Με ρωτησε σαν αρρωστος απο καιρο
'εχεις παει καθολου στην παραλια με τα αρμιρικια  .


Ελουσε  τα  μαλλια του
τα   αλειψε λαδι
εχυσε πανω αρωματα
Ανεβασε  το  σωμα του ορθιο στο
πιο ψηλο παραθυρο
το τιναξε φλεγομενο
μια προσευχη στο κοινοβουλιο.
 
Κηλιδωμένη είμαι
από τα πινέλα του καβαλάρη
που δυο βράδια κοντοστάθηκε σε μένα.
Μου πήρε το κρεβάτι των ματιών.
Έκτοτε ανασαίνω τον καπνό του κεριού
του ουρανού εκείνου.


Οι τοίχοι του δωματίου ποτισμένοι με μια υγρή ύπαρξη.
Φωνή με λυγμούς.
Τρεμάμενο σαγόνι.
Στοιχειό.
Ροζ φούσκες στο κεφάλι, πολύ μαλακές.
Εμμονή, παραμονή, άρνηση, επιθυμία,
όλες μια θάλασσα με ξεφτισμένα υφάσματα.
Κατάρα.
Θα πεθάνω κι εγώ ένα πένθιμο του φθινοπώρου δείλι, όσο εκείνος θα πίνει και θα γελάει στο μυαλό ενός χρήστη LSD.
Σε δέκα λεπτά θα γελάω μιλώντας για τα γαλανά μάτια ενός άλλου, με τη Λίλιθ, την Εκάτη, την Κάλι και την Περσεφόνη να μου κάνουν ενέσεις μεθαδόνης, πριν με πάνε πίσω στην κάμαρά μου με τις μαύρες κουρτίνες και τα μαύρα έπιπλα, να με μοιρολογήσουν.
Όταν κοιμηθούν θα βγω να δω τη σελήνη
χλωμή και μισοκρυμμένη πάνω από ερείπια, θα με χαϊδεύει μες στα δάκρυά μου.
Για μια στιγμή θα με οραματιστώ
καταγής, ματωμένη, κάποιος θα ‘λεγε ανακουφισμένη.
Θα βγάλω μια κραυγή και θα ξαναμπώ μέσα.


Ήταν στο χριστουγεννιάτικο τραπέζι
η μάνα μου, ο πατέρας, ο Φραντς κι εγώ.
Ο πατέρας μού έτρωγε το χέρι
κι εγώ με το άλλο ανακάτευα το μυαλό μου,
ψάχνοντας να βρω το κουτάλι που είχε πέσει μέσα.
Η μάνα,
μοναδική γυναίκα πια στον κόσμο,
κρατούσε την ομπρέλα για να μην πέφτουν
οι βόμβες στα κεφάλια μας.
Κι ο Φραντς στη μέση του τραπεζιού
περίμενε τον πατέρα μας να τελειώσει μαζί μου.
Ο Φραντς
πάνω στη μεγάλη ασημένια πιατέλα
μ’ ένα μήλο στο στόμα.

Ας κάνει κάποιος θεός
να προφτάσω τον κιτρινολαίμη.
Ας κάνει να μείνει ζωντανός
κάπου μες στο σύμπαν,
για να ξέρω απλώς ότι υπάρχει
κι ότι αναδεύει το τίποτα με τα φτερά του.
Να με κρατά η προσμονή
μην τύχει κάποτε και τόνε δω
να ξετρυπώνει με το ράμφος του μια νύμφη
απ’ τα σπλάχνα μιας βελανιδιάς.
Ας κάνει κάποιος άνθρωπος
Θεός να υπάρξει,
που θα μου φυλάξει
έναν μοναχά μικρό
κιτρινολαίμη.

Φόρτωσα στην πλάτη μου το ανάθεμα του κόσμου όλου
κι αυτοκτόνησα με σπασμένους καθρέφτες
(εγώ, το νούμερο δεκατρία, το νούμερο της απόρριψης
το κόκκινο κουμπί στο τηλέφωνο της ιστορίας)
σαν αρσιβαρίστας, ορθώθηκα βρίζοντας
κραδαίνω το χρυσό της αποτυχίας
Όσο ακόμα η μέση μου αντέχει
να κουβαλάει τους λίθους που έβαλον
κι όσο ο Ιησούς σκονίζεται στον τάφο του
θα είμαι δική σας, ματωμένη κι όρθια
εγώ, η Μαρία Μαγδαληνή,
η αιώνια εταίρα της ανθρωπότητας.
 
Η βρύση μου στάζει σκόνη
κομμάτια νεκρού δέρματος προσγειώνονται αργά στο νιπτήρα μου
ξεπλένω το πρόσωπό μου - μην κοιτάς
ξεπλένω και το στόμα μου
απ’ τα πολλά φιλιά που φίλησα.
Λες “τριάντα χρόνια λέμε πως αλλάζουμε
μα μόνο ανταλλάζουμε πλευρές
στο εκτελεστικό απόσπασμα'
Μα εγώ ποτέ δεν ήθελα να παίξουμε πόλεμο
ούτε και ν’ αλλάξουμε σου ζήτησα
γιατί, τριάντα χρόνια είμαστε όμορφοι
στις κάννες μας φυτρώνουν τριαντάφυλλα
κι ύστερα, τι πειράζει αν είμαστε όλοι αμαρτίες;

Τρίβω σε κόκκους τον έρωτα
άγνωστος περιπατητής του
απέχω διαρκώς .
Το μέλλον κουρνιάζει
μ’ ένα κανάκεμα στα δάκτυλα
του θυμίζω την ξαγρύπνια μου.
Η επιβίωση
απλώνει μέτρα το σκοινί
συχνά πάνω του ακροβατεί η παραίτηση.
Δύσκολο πράγμα ο διάλογος με τα κύματα
όταν επίμονα θωπεύουν την όψη σου
μ’ ερείπιο πάθος.
Ανάμεσα στα χείλη μου
ένα καπνισμένο τσιγάρο
με μολύβι και χαρτί
ζυγώνει την γεύση μου .
Ξαναγράφω στο άδειο σπίτι
το πολυπαιγμένο μου έργο
αναστυλώνω την πηγή
με γάργαρα χέρια κυλά στο χώμα
ή έρχεται σαν νερό
να ακουμπήσει
την ξέντυτη μοναξιά μου.
Σωρός τα φοβισμένα βήματα
τα σπάζω στη γέφυρα τους
με δυνατούς θορύβους.
Παράμερα ακούγεται δειλά
το ξόδιασμα του καιρού
μια θρέψη περαστική
ενώ επίμονα μας ερμηνεύει
ονομαστικά η αλήθεια μας.

Οργώνω την γυναικεία μου φύση
μιας κουρασμένης πρόσοψης
αποποιούμαι.
Πετούμενα κάνουν γιουρούσι
στα απομεινάρια ψιχία της αυλής μου,
ουλή μένει το ράμφος τους στις πλάκες.
Για τούτη τη σιωπή
πατώντας γερά στη στρώση τους
με τα φυόμενα πόδια μου,
μιλώ εγώ.
Από αυτή την αυλή
δεν ξεστράτισα
όποιος και να ‘ρθει θα με βρει
να τρίβω σέρνοντας τις πέτρες
μ’ εντυπώσεις τραγικής καθαρότητας
η την ανυπαρξία να παλεύω με φθαρμένα χέρια .
Άλλα νοήματα δεν έχω
παρά τα παρτέρια του λόγου μου
πως πιθανόν δεν φυτρώνω ούτε εκεί
από αμέλεια ή αμφιβολία
για το τι μένει ακόμη να πω.
Ο συντηρημένος χρόνος
προβάλλει από το πηγάδι
τον κυκλώνω
με καθρέφτες ανακούφισης
για να μου συνομιλήσει .
Το θέρετρο μυαλό
δροσίζει τα τοιχώματα του
επιζώ, να επιστρέφω .
Στο παλιό μου σπίτι
υποχωρούν κι άλλο οι σοβάδες
ο τόπος γεμίζει σκόνη .
Σκεπάζω τα έπιπλα με σεντόνια
ελπίζω στο λίγο φως
στις αλύγιστες σκιές τους
μπρος στα ποιήματα.

Το πεπρωμένο μου
είναι ένα μαύρο
συκώτι γεμάτο
στάχτες
Κάπου-κάπου  μεταμορφώνεται
το χειμώνα κυκλάμινο
το καλοκαίρι τριαντάφυλλο
Το πεπρωμένο μου
είναι κατάστιχτο
από τις εμμονές μου.

Μέσα στη χούφτα μου
είναι   τα οστά μου
μεσ’τα  οστά μου
είναι   η  
γλώσσα  μου
μέσα στη γλώσσα  μου είναι  τα άνθη  μου 
μέσα στα  άνθη  μου  είναι οι
πεταλούδες   μέλισσες   
το  νέκταρ   των δακρύων μου.

Μια κλωστή κόκκινη
κατεβαίνει από τον ουρανό.
κρέμονται πάνω νεκροί.
Φθινόπωρο είναι
τα κίτρινα στάχυα όλα δικά μου.


Από το στυλό τρέχει αίμα ζεστό
και από το φθινόπωρο
και από τους σκελετούς
που μας έταξαν στο ντουλάπι.
Όλα αιωρούνται και τρίζουν.
Ο ρεπόρτερ λιποθύμησε στη κόλαση
Η εικόνα ρολάρει τρελά
Ανάμεσα στα χαλάσματα άταφοι νεκροί.


Ποιος κοσμεί τον κόσμο,
αν όχι τα πουλιά,
τα αγρίμια,
τα ελάφια
και οι αρκούδες που διασχίζουν το δάσος;
Και τα ποτάμια με τα γάργαρα νερά;
Κελάρυσμα ζωής.
Οι άνθρωποι
που διαβαίνουν τις πόλεις και την έρημη ύπαιθρο;
Και συναντιόμαστε πάλι
Μπουμπουλίνας και Τσαμαδού,
στο παγκάκι
με ένα πακέτο Sante΄ σκέτο.
Έχει φεγγάρι ολόγιομο η ψυχή μας.


Βαθιά μεσάνυχτα
πηγαινοέρχονται σε δωμάτια.
Κιτρινωπό φως
η σκιά τους ακολουθεί.
Θα τους βρει το ξημέρωμα σε μια καρέκλα,
χορεύει η σκιά του χεριού στο τετράδιο.
Ξενυχτούν οι σκιές παρέα με τους ποιητές.


Κρεμασμένες σημαίες στους εξώστες
κραυγάζουν το διαμελισμό της γης.
Άγνωστες πατρίδες κομμάτια
στα πυροβόλα του αλόγιστου κέρδους.
Πιες μια κόκα-κόλα.
Ζήσε κι εσύ περήφανα.
Ο απόηχος κάποιας τουφεκιάς.
Σκέφτεσαι.
Φαινόταν ύποπτος, είπαν.

Κύριοι, η κανονικότητά σας κλουβί τσίρκου περιπλανώμενου
σε παραστάσεις των αντιθέσεων
συμβιβασμοί σε σχοινί ισορροπίας
με το δίχτυ καβάτζα για τυχόν πτώσεις.
Κύριοι, η κανονικότητά σας δε χωράει
των ονείρων μου τα χρώματα.
Την έχω γραμμένη στις σόλες των παπουτσιών μου
στα ταξίδια του νου μου,
στο μικρό χώρο της ελευθερίας που έχει απομείνει.
Ξέρω, εκεί στοχεύετε, στο μυαλό.
Κανονικός απροσάρμοστος,
νηπιακά τραύματα.
Άλλοθι προκρούστειου κρεβατιού
η κανονικότητά σας, Κύριοι.


Το αύριο άγνωστο,
επιρρεπές στο τυχαίο των πραγμάτων.
Ένα πουλί κελαηδάει την άνοιξη.
Μάρτης μήνας.
Τα χελιδόνια δεν ήρθαν ακόμα.
Ίσως είναι νωρίς.
Αγαπημένη, φύλαξε λίγο σπόρο.
Οι άνοιξες έρχονται μετά τους θυελλώδεις καιρούς.

Σε κρυστάλλινους δρόμους το είδωλό μου.
Κάμερες παντού στην πόλη
αόρατα βλέμματα.
Ελεύθερο το φιλί μας
συλλαμβάνεται σε οθόνες.
Κατοχή
η ψυχή μας παραφράζεται.

Περιπατητής σε δρόμους αχάρακτους
σύντροφοι τα ξωτικά της φαντασίας.
Ξέρω θα μου πείτε
τα πλουμιστά εμπορεύματά σας
φαντάζουν διαλεχτά.
Όμως στις παράγκες του κόσμου ξεθωριάζουν.
Δεν τα χρειάζομαι.
Αφήστε με ήσυχο ν’ ανησυχώ.

Το λυκαυγές με βρίσκει στην αυλή
οι γάτες έχουν αρχίσει ανέμελο παιχνίδι
τα άνθη της ροδιάς κρύφτηκαν στον καρπό.
Το ραδιόφωνο παίζει:
«Θα ξαναέβαφα γαλάζια τη θάλασσα».
Ανάβω τσιγάρο
ο καπνός διαλύεται σύννεφο πικρό
η ζωή περνά πικρή κι αυτή.
Οι πρώτες ακτίνες του ήλιου
ρούχο κίτρινο
ντύνουν αυτόν που ονειρεύεται.

Όταν η ζάλη του κρασιού με τυλίξει
και ίσως φαντάζω στα μάτια σου
τρελός εραστής της ζωής
πάρε με στην αγκαλιά σου
και σφίξε με.
Δεν χρήζουν όλα στην ψυχή μας ανάλυσης
μόνο να μ’ αγαπάς.

Ανήκω στα χειλανθή η μητέρα
μυρίζει χώμα στο στόμα της
ανθίζει δενδρολίβανο κλωνάρια μέντας
την εμποδίζουν να μιλάει γι΄αυτό
μένει σιωπηλή
τα καλοκαίρια τής πιάνω τα μαλλιά τα τραβάω
είναι πλατύφυλλα
μοσχομυρίζουν τα δάχτυλα ευωδιά
από βασιλικό έχει
μια θλίψη ανεξήγητη χρόνια
πίστευα πως είναι ίδιον αριστοκρατικό
ευγενών
βασιλιάδων
να εκβιάζουν αγγίγματα να μυρίσουν
έμαθα αργότερα πως η θλίψη δεν
είναι βασιλικό προνόμιο δεν
έχει πρωτόκολλα δεν
τηρεί τα προσχήματα δεν
κάνει διακρίσεις δεν
είναι κληρονομικό
δικαίωμα είναι
φυτό οικιακό
γονιμοποιεί ανάσες φωτοσυνθέτει
συντριβές ριζώνει στρογγυλοκάθεται όπου ενδημούν
φλέβες φιλιά πληγές ανοικτές ρωγμές αδιόρατες φθορές
φθαρτών ζωές
ζώντων με το έτσι θέλω
κρατά το άρωμά της καιρό
αφού έχει μαραθεί δεν
μιλάει σχεδόν ποτέ
σε κανέναν σπάνια μόνο
γελάει δυνατά
με ένα γέλιο σαρδόνιο
εγγαστρίμυθο
τρομακτικό
μέσα από σφραγισμένα στόματα
μέσα από σώματα τάφους

Υπάρχουν γυναίκες με ψυχή κήπου
ανθίζουν, μαραίνονται, φυλλορροούν, αιμορραγούν,
αναπαράγονται
με κιρκαδική ροή, με αυτιστική πλήξη
μέχρι να σβήσουν οριστικά ως
τον αφανισμό τους
κι αν τις ρωτήσεις το ίδιο θα έκαναν από την αρχή
οι γυναίκες με ψυχή κήπου
θα πρόσφεραν τον εαυτό τους γύρη τροφή στα
λεπιδόπτερα
να γέρνουν ξένοι πάνω τους να γεύονται γεννήτορες να
γεννούν να γίνονται εραστές ξενιστές
της καταστροφής τους
έτσι περιμένουν καρτερικά χωρίς ποτέ να παραπονεθούν
αγκιστρωμένες στη ζωή
ρίζες τραχιές
οι γυναίκες με την ψυχή κήπου
ζουν για τη θαυμαστική στιγμή που τα χρώματα
προσπερνούν
που τα φτερά ξεδιπλώνονται
και η λεπίδα του πόθου επικρέμεται
κοφτερή,
δαμόκλειος των εραστών η αποδημία

Ήταν αβάσταχτη η νύχτα μέσα στα χέρια σου
ασήκωτη η μνήμη
δάνειζε τα δέντρα της στα πουλιά
κι είχαμε μείνει χωρίς δάχτυλα
τόσο πολύ μπήκαμε μέσα ο ένας στον άλλο βαθιά
ώσπου στο τέλος δεν έμεινε τίποτα
από μας στο δωμάτιο
άρχισε η θλίψη τότε να γεννάει παράθυρα
χιλιάδες παράθυρα αναρίθμητα
ασταμάτητα άνοιγαν
στο φως που έμοιαζε ανίκητο
τόσο που πλήγιασε η ψυχή μου
Δοκίμασα
Την αλλαγή (ALT )
Toν έλεγχο (Ctrl )
Τη διαγραφή (DEL )
Μάταια
Τα συναισθήματα πληθωρίστηκαν
Κράσαρε το λογισμικό
Τελευταία δοκίμασα τη διαγραφή (ESC)
όμως τα νομίσματά μου
σπαταλήθηκαν άδικα
και οριστικά


Υπάρχουν φυτά που ζούνε σαν ψάρια
Ψάρια που ζούνε σαν φυτά
Άνθρωποι με φτερά, άνθρωποι με βράγχια
Άνθρωποι με φύλλα, με αγκάθια
Ανθίζουν, μαραίνονται, πολλαπλασιάζονται
στοιβάζονται, συστεγάζονται σε τερράρια
ακουάρια, γραφεία, στριμώχνονται
σε γυάλινα δωμάτια
μνημεία μοιάζουν θερμοκήπια
μέσα σε τραμ, μετρό, λεωφορεία
το οξυγόνο τους λιγοστεύει
η ανάσα σώνεται
το φως τους τελειώνει
Αιώνες κοιτάζουν πίσω από τα τζάμια μαραίνονται
οι μέρες στις κιβωτιόσχημες
προθήκες που ασφυκτιούν
δαγκώνοντας έρωτες, τυμβωρύχοι του ερέβους,
σπρώχνονται βίαια
με δόντια, με ράμφη
προϊστορικά θηρία στο μουσείο
της λήθης τους σκάβουν το χώμα με λύσσα
τη μοίρα τους έρποντας
όνειρα ξύνουνε μύχια με νύχια
τον τάφο τους
πόθοι σουγιάδες, λέξεις καρφιά,
Δεν βρίσκουν βυθό


Αυτή τη σκάλα στο αίμα σου την κατέβηκα με όλες μου τις φλέβες
Νύχτα πιάστηκα από την κουπαστή όπως ο πνιγμένος
απ΄ τα μαλλιά του
Το ήξερα. Δεν οδηγούσε πουθενά
Υπάρχουν σκάλες που οδηγούν σε ταράτσες και σκάλες που
οδηγούν σε γκρεμούς και σκάλες - καράβια σε βυθούς που
σιωπηλά κατεβαίνουν
Έτσι κύλησα αργά και ανάλαφρη σαν μια μικρή βόλτα
στην εξοχή
χέρια δε με άγγιξαν
Υπάρχουν χέρια κουπιά και χέρια κατάρτια και χέρια ρίζες μανδραγόρα,
σκάβουνε μέσα σου, σε ρημάζουν, θηλιές σε σέρνουνε στα έγκατα ως μέσα
βαθιά στο χαμό τους
Στιγμή δεν φοβήθηκα
Σκέφτηκα τα δόντια του νερού
Πώς αρπάει τα λουλούδια στον τάφο του
Γλυκά, απαλά, αθόρυβα,
Την άγρια της πείνας του χαρά
Υπάρχουν λουλούδια της βάπτισης και λουλούδια του θανάτου,
και υπάρχουν λουλούδια της Ανάστασης
κι ένας καιρός για όλα
Εκεί στο σκοτάδι θυμήθηκα
Έχει η νύχτα τον δικό της ήλιο
Έχει ο βυθός τον δικό του ουρανό

Όσο αδειάζει τόσο μεγαλύτερο γίνεται το δωμάτιο
οι αγαπημένοι φεύγουν
κρατούν την ψυχή τους αναμμένο κερί
στην παλάμη τους
τη φρόντισαν τη βάσταξαν όπως μπόρεσαν
κίτρινο λουλούδι μαλακό στο ρέοντα κόσμο
σε καιρούς αγονίας
πλημμυρών
ανάχωμα
τώρα περιμένουν καρτερικά
τον μεγάλο κατακλυσμό
το ξερίζωμα
κι σειρά όλο μικραίνει
οι σκιές εγκαθίστανται
το σκοτάδι όλο κερδίζει
Ο τελευταίος θα διηγηθεί την πιο παράξενη ιστορία
θα πει για τα παιδιά που τα βρήκε η νύχτα
να παίζουν ξυπόλητα
στους ασπάλαθους
για τις φωνές και τα γέλια τους
που αντηχούσαν δυνατά
μες στους κήπους
θα την αφηγηθεί με φωνή στεντόρεια καθαρή
σα να΄ναι αυτή η πρώτη ιστορία του κόσμου
η ομορφότερη
κι ας ξέρει πως δεν έχει μείνει πια να την ακούσει κανείς
ύστερα θα κλείσει την πόρτα πίσω του
απαλά παίρνοντας μαζί
και το φως του


τα νυχτερινά πουλιά
συνοδεύουν τους άντρες
στο θάνατο,
πετάνε από πάνω τους
τσιμπάνε τις αναμνήσεις
που αυτοί κρεμάνε
στα δένδρα τις νύχτες,
πλαταγίζουν τα φτερά
στο πρόσωπο
μέχρι να σηκωθούν απ’ το κρεβάτι
να βγάλουν την πυτζάμα
την φανέλα
να τακτοποιήσουν
μέρες και αισθήματα
να χωρίσουν το σώμα απ’ τα εσώρουχα
το κρέας από την ψυχή
τα ορμητικά ποτάμια
είναι οι καλύτεροι φίλοι του άντρα,
όταν τους συνοδεύουν στο θάνατο,
οι άντρες ρίχνονται μέσα τους
σαν τα παιδιά στη θάλασσα,
παλεύουν με τα κύματα,
τα ρεύματα,
τις δίνες,
και σκέφτονται
χωρίς πικρία,
έτσι ήταν και στη ζωή,
παίζαμε με τις ρουφήχτρες
τις θανάσιμες ώρες
τις γιορτές των ψυχών,
τις πέντε αδελφές που έφυγαν
χωρίς να παντρευτούν,
την απουσία του πατέρα
την μάνα που δεν ξεχώριζε
το χώμα από τον ουρανό
ούτε τις πόλεις από τα κοιμητήρια
όταν ο Βοράς πλησιάζει
το Νότο
και η νύχτα ξαπλώνει
απελπισμένη δίπλα
οι άντρες βλέπουν
στα ποτάμια
μόνο ήσυχα νερά
ξεχασμένα αδέλφια
κι αγαπημένους φίλους

έτσι είναι και με τα φτερά,
οι άντρες πετάνε,
ή νομίζουν ότι πετάνε,
γι’ αυτο αγαπάνε
τα φτερά των αεροπλάνων,
το αλκοόλ και τα πεζοδρόμια,
και ξαπλώνουν στις πλάκες,
νομίζοντας ότι έχουν ρίζες
που φυτρώνουν φτερά,
και σκέφτονται το πρώτο μπράβο
το πρώτο γκολ,
τον άνεμο που τους ανεβάζει,
οι άντρες αγαπάνε
τα αυτοκίνητα, το μποτιλιάρισμα
τους θορύβους της ημέρας,
τις αδέσποτες νύχτες,
και κάποιες γυναίκες του σινεμά,
νοιώθουν άνετα με τον πόνο του άλλου
και τα σημάδια του θανάτου,
τους θυμίζουν άκακα παιδιά
που τραγουδάνε απελπισμένα
τα κάλαντα
αλλά υπάρχουν νύχτες
που οι άντρες ξαπλώνουν
από φόβο
σφίγγοντας την ανάσα
να ακούσουν τα πούλια
και τα φτερά
να νομίσουν ότι πετάνε
να νομίσουν ότι αγαπάνε

τόση βαρβαρότητα και μοναξιά
στην κουζίνα μου, δεν την αντέχω,
είπε
οι άνθρωποι όταν μετράνε τους νεκρούς,
χάνουν στους αριθμούς,
όταν μετράνε τις αγάπες
χάνουν τους ζωντανούς,
πώς να αντέξεις τόσα θύματα
και τα γλυκά του κουταλιού
τις διακριτικές κινήσεις της μητέρας
τα συγκρατημένα μπράβο της θείας
την απουσία του πατέρα,
την ηλιθιότητα των γειτόνων
τη μετριότητα της ζωής
κι έναν έφηβο κρεμασμένο απ το ταβάνι
να βλέπει
τις προσευχές και τα τόσα θαύματα
που γίνονται στο σπίτι μας
πώς να αντεξεις
τα χαρωπά βήματα στις κοντινές συνοικίες
τα τραγούδια πάνω από τις πισίνες
πώς να αντέξεις τις επινοήσεις
των ανθρώπων
οι άνθρωποι δεν αυτοκτονούν πια στα ποτάμια
γι αυτό και πέταξα τα φτερά
που μου είχες χαρίσει

Κατεβαίνω στο γιαλό,
-κάπου διάβασα ότι το νερό εξαγνίζει-,
με μάτια βουρκωμένα,
-ίσως να ήταν στην Βίβλο-
περίμενα μια κληρονομιά,
δεν ήρθε ποτέ,
ίσως και να ήταν αυτή της αγάπης
Ο πατέρας με χτυπούσε πολύ,
-ένα φεγγάρι μακριά ανασαίνει,
δεν ξέρω αν ζει ή πεθαίνει-
κολυμπώ στην ακρογιαλιά
το κορμί σου αν μπορούσα θα γιάτρευα,
ό,τι έχει απομείνει,
μπορεί και κάτι να μου έχει απομείνει,
έτσι είπαν οι γιατροί,
Ο πατέρας ήταν ευαίσθητος,
και βίαιος πολύ,
αγαπούσε τα ζώα και τα παιδιά
στην απέναντι όχθη
θέλω να φτάσω,
στα καφενεία της αναψυχής,
να φύγω από αυτό τον αιώνα,
να φύγω από αυτό το σώμα
να πιω ένα καφέ στην υγειά μου,
να πιω ένα καφέ στην υγειά του,
Είμαι γεμάτος μελάνι και αίμα,
έχω θυμό,
και δυο φωτογραφίες
στην τσέπη του μαγιό,
τα τσιγάρα στο χώμα,
καήκαν μαζί με εκείνα τα παιδιά,
που εγκλωβίστηκαν στο δάσος,
Ένα άλλο πνίγηκε σήμερα,
λίγο πιο κάτω από εκεί που βάζεις
την ομπρέλα
ένα φεγγάρι μακριά ανασαίνει,
δεν ξέρω αν ζει ή πεθαίνει
είδα τον πατέρα σήμερα,
δεν ξέρω αν ανασταίνομαι ή πεθαίνω,
σαν να είδα τον πατέρα μου
σήμερα.

Ο έρωτας ενσωματώνεται
στο DNA ξενιστή
τρώει ζωή
εκκρίνει δηλητήριο
Κάθε στιγμή in vivo
ένα κλικ της ψηφιακής μηχανής
του θανάτου
Ο ξενιστής
εξόριστος στο ίδιο του το σώμα
σβήνει
Ο έρωτας ανθεκτικός
αναζητά άλλον ξενιστή
να την αντέχει την αγάπη


Σε νιώθω
με τους νευρώνες κάτοπτρα
μυούμαι στον κόσμο σου
συναισθάνομαι τη γλώσσα σου
αυτήν
των ήχων
των γεύσεων
των χρωμάτων
των σκιών
των αρωμάτων
Παράδεισος των αισθήσεων
Εσένα Τέχνη
Που με κάλτσες μεταξωτές
Πολύ λεπτές
Μυρίζεις τον κρίνο
Και γεννάς
Κι «ο ποιητής δεν τραγουδά
δεν επιδίδεται σε ζωγραφική τοπίων
Με τη σοφία των κύκλων της φύσης
λειαίνει τη διαχωριστική γραμμή
ανάμεσα στη ζωή και το θάνατο
αποσπά το ουσιώδες απ’ τα πράγματα
το αιώνιο από το προσωρινό».


Τώρα μπορώ να κόψω τη λέξη
Ν’ αρθρώσω το νερό νεράκι
Ν’ αφεθώ στο ξύπνημα
Απ’ το θόρυβο της μικρής αράχνης.
Τώρα μπορώ να κόψω το νερό
Ν’ αρθρώσω το θόρυβο
Ν’ αφεθώ μικρή αράχνη
Μέσα στο ξύπνημα της λέξης.
Ν’ αρθρώσω το θόρυβο
Να κόψω τη λέξη:
Μικρή αράχνη νεράκι.
Ν’ αφεθώ στο ξύπνημα·
Λέξη από το θόρυβο
Νερό απ’ το νεράκι.
(Ωστόσο οι μέρες φεύγουν
Τα δάκρυα τρέχουν
Και το νερό νεράκι.)

Καλοκαιρινό το βράδυ
Στεγανό διαμέρισμα
Τσιμέντο και σίδερα
Κατοικώ·
Κρατώ
Πλίνθος ωμός
Παράταιρος, τούτη τη στέγη.
Τα χέρια μου ξύλινα
Υποστυλώματα και καμπουριάζω.
(Φλέβες πράσινες
Αίμα χορταριασμένo
Ανάβει τις λάμπες)
Κυοφορώ ενδεχόμενη
Κατεδάφιση ή πυρκαγιά.

Στη μήτρα σου Αριάδνη
ανασαίνω κρόκου λουλούδια
απ’ τον αφαλό σου δεμένη
μπρος στο λαβύρινθό μου
Ελένη, Ραάβ, Πασιφάη – αδελφές μου·
άγνωστο κατακτητή
μπρος στο παράθυρό μου
κοντανασαίνοντας
περιμένω – κεφαλοδεμένη·
κι απλώνω τα σπλάχνα μου,
πού ‘ναι ο Θησέας, ο Πάρις Αλέξανδρος
πού ‘να ο Διόνυσος;
Εφτά ήλιοι κι εφτά φεγγάρια
Πέρασαν χωρίς να φανεί
«κι αν στείλω μήλο σέπεται…»

Κατάλαβα κάπως αργά
τι σήμαιναν οι κίτρινες και κόκκινες κηλίδες
που έβλεπα από μικρή εγχάρακτες στο στήθος μου.
Τώρα που τα γονίδια άρχισαν να γερνούν
και οι κηλίδες να σκουραίνουν
τα φτερά της να τσουρουφλίζονται τις νύχτες
στο φως της λάμπας
κι η πεταλούδα να μην μπορεί πια να πετάξει.
Τώρα κάπως αργά
για να λάμψουν τα χρωματοσώματα
την πρώτη λάμψη τους·
κατάλαβα του στέρνου μου την πεταλούδα.

Στην κοιλιά μου εισχωρώ.
Με καταπίνει ο φάρυγγας
Και στο σάλιο μου μηρυκάζομαι.
Όλα τα όξινα και τα αλκαλικά
Επιστρατεύω. Τα ένζυμα λείπουν.
Αποβολή, είπαν, όλου του σώματος.
Το έμβρυο επέζησε.

Καθώς πέφτει το φως κι η μέρα γέρνει
πεταλούδα λευκή σαν τη σπασμένη
του βίου μας φτερούγα είναι πεσμένη
στα σκαλοπάτια μου· και φωνή σέρνει:
σωρό τα σερπετά ρίχνει η μέρα
κι η νύχτα περπατά στα βήματά της,
φεγγάρι να κρατά το φόρεμά της,
παράνυφος στο γάμο του αγέρα.
Μητέρα καθιστή στης γης την πύλη,
νιώθεις την παγωνιά της άσπρης σκόνης,
στολίδια της αυγής, καθώς σηκώνεις
ψυχούλα δροσερή κεκοιμημένη·
κορμάκι τρυφερό σιωπή σωπαίνει,
το βρέφος που κρατάς άδειο κοχύλι.

Πώς το ωραίο σου
πρόσωπο υπάρχει
στο φεγγάρι
μαζί με την ψυχή σου;
… Φευγαλέα
Ξύπνησε το ποίημα μέσα μου
κι ήταν γαλάζιο και φαιό
θα μπορούσα να το ζωγραφίσω
αν δεν άλλαζε συνεχώς σχήμα
Όπως το σύννεφο στον ουρανό
τρέχει και διαρκώς μεταμορφώνεται
το φευγαλέο ποίημα
διαγράφει τη μυστική τροχιά του
για μια στιγμή και μετά σβήνει.
… Το φίδι που κυλίστηκε στο χώμα
είναι κομμάτι απ’ το δικό μου σώμα
είναι το ποίημα στης απόγνωσης την άκρη
κει που ο μικρός θεός κρύβει το δάκρυ…

Γυαλιστερό κι ωραίο το κουκούλι
Τι κρύβεται κει μέσα αγνοώ
Μ’ ένα ψαλίδι απαλά θα χειρουργήσω
Κλωστή κλωστή να φτιάξω το στιχάριον
Άσπρο ν’ αστράφτει με τον ήλιο
Μαύρο με το φως του φεγγαριού.
Κι ύστερα τίποτα – σιωπή
Αναμονή ως την κατάλληλη στιγμή
Η πεταλούδα σαν θα βγει
Να ‘ναι ψυχή.

Μην πιστέψεις των ποιητών τη θλίψη
Είναι το δάκρυ του χλωμού ναρκίσσου
Το δέλεαρ για το κλεφτό φιλί σου
Είναι ορμή για τα μεγάλα ύψη.

Όλοι εσείς, ευυπόληπτοι και νομοταγείς
με την αξιοπρέπεια στο κούτελο,
που αφήνετε το σπέρμα σας στα πεζοδρόμια
και κουμπώνετε το παντελόνι σας επιδεικτικά
(σαν πράξη καλωσύνης)
στα όρια ενός καθωσπρεπισμού φαύλου σε βαθμό
κακουργήματος και μιας ξύλινης αδιαντροπίας,
ΣΥΝΤΗΡΕΊΤΕ την αλλοτρίωση
κι ούτε ένα τριφύλλι αίμα
για τις παιδικές σας φωτογραφίες που σας φτύνουν
μήτε μια ακίδα μνήμης στους βολεμένους πισινούς σας
απ’ τη σκαλωμαρία των λογισμών σας, κάποτε
ή έστω ένα τρύπιο βλέμμα
στα χρόνια του “Μεγάλου Ξεσηκωμού'.
Ας είναι…
Βλέπετε,
“πρέπει να πληρωθώσι πάντα τα γεγραμμένα'
για τα σκύβαλα…

Δεν είναι διασυρμός
να δανείζεις το κορμί σου στη νύχτα
δωρίζοντας τις χάρες του σε χείλη πρησμένα
απ’ τον πόθο.
Δεν είναι διασυρμός
ν’ ανάβεις και ν’ αφήνεσαι
να λειτουργήσει απόλυτα επάνω σου το πρωτόγονα
Ωραίο.
Δεν είναι διασυρμός
το να φανερωθείς όπως ποτέ δεν το ‘χεις κάνει
ούτε το ν’ αλλοιώσεις την εικόνα σου
με τους απανωτούς σπασμούς σου.
Διασυρμός,
είναι η ανάγκη σου να σκεπαστείς μετά την πράξη,
το να γυρίσεις πλάτη και να σκέφτεσαι,
γρήγορα-γρήγορα να τρέξεις να ντυθείς, να φύγεις,
διασυρμός
είναι να αισθάνεσαι χαράματα τα τελευταία φώτα να σε γδύνουν,
οι πιο θρασείς να σου κορνάρουν
κι εσύ ν αγωνίζεσαι να μαζέψεις το βλέμμα σου από καταγής,
μάταια…
Διασυρμός,
είναι ν’ αρνιέσαι αυτό που μόλις έκανες
πεισματικά να αποφεύγεις την αλήθεια
να απορρίπτεις τον εαυτό σου εσύ ο ίδιος,
διασυρμός
είναι να ομολογείς απρόσκοπτα μεταμέλεια,
κάθε φορά
κατόπιν εορτής…

Κρατάς ακόμα τη Σαλονίκη
σα μια κούπα ζεστό καφέ
στη γνώριμη θέση σου,
κάπου στην παλιά παραλία…
Κι η Σαλονίκη,
-μια άλλη Αντριάννα-
κρατώντας σε απ’ το χέρι σε γυρνάει
στις ρούγες και στις γειτονιές που αγάπησες
όσο τίποτα,
για να σ’ αποθέσει στην άκρη του πιο ματωμένου σύννεφου
και ν ανηφορίσεις την τελευταία
μοναχική σου πορεία…
Και οι χαμένοι έρωτες
κι όλοι οι αποχαιρετισμοί του κόσμου,
ακόμα κι αυτό το λευκό μυστικό
κι εκείνη η παντοτινή θεία τρέλλα, σε ζωγραφίζουν
πλοίο στο λιμάνι που φεύγει
και το ξεκινάνε,
γιορτάζοντας έτσι, εκεί,
την τελευταία σου δύση,
Φίλε…


Ο παράδεισος κατέληξε
στο καφενεδάκι της γειτονιάς
και το τελευταίο χαμόγελο το στήσαμε κάδρο στον τοίχο.
Τα παλιά μας όνειρα τα γυρίσαμε στο φλυτζάνι
και με την πρώτη μας χίμαιρα
βάψαμε τα χείλη μας να φαντάζουν.
Αφεθήκαμε στο καραβάκι της γραμμής
σε ατέλειωτα πηγαινέλα.
Βασανίζουμε το μοναδικό μας Πόθο
σε αδέξιες συνουσίες μέχρι να μας μισέψει
Κι αφουγκραζόμαστε την έρημη νύχτα που θα εναλλάσσεται…
Εμείς,
από κακή συγκυρία
ένα αζήτητο δέμα
σ ένα χώρο, που δηλώνει
Εκποίηση…


Πρέπει να κατεβώ μέχρι το μηδέν
Να πήξω τη γλώσσα μου
Να λύσω το χορό των συμφώνων
Να λάβω το χρίσμα των φωνηέντων
Να ξεντυθώ το χιτώνα των Πρωτοπλάστων
Και ν’ ανοίξω τον κύκλο των εργασιών μου
Σκάβοντας βαθιά
Για τον Ουρανό.


Δος μου την άκρη σου
Να τη φορέσω μάρτη
Δος μου το Λόγο Σου
Να μεταλάβω απ’ το Απόλυτο
Οδύνη,
Έτσι που φως κι υπομονή
Στο ρόγχο της ημέρας να βλαστήσω
Δος μου την ίδαση
Να ερωτευτώ τα κρίνα και τη φτέρη
Και τα παράταιρα πουλιά του Απείρου
Δος μου τη γρήγορση
Ν’ αγγίξω τη ζωή.


Σώμα φωτός
Θαλπωρή του Αφανέρωτου
Στη λιποψυχία του επιπεφυκότος.
Κι η ελιά η τρισμέγιστη
Χερουβική υμνωδία στο Παν
Μα οι ορδές των αφρόνων
Πορεία Τέλους.
Το πορφυρό των πιο μεστών μου χρόνων
Βορά
Στη μνησικακία του ασφόδελου.

Αρκούντως αρκούμενοι,
συγκατατεθήκαμε.
`
Αρκούντως αρνούμενοι,
εξοστρακιστήκαμε.
`
Εν κατακλείδι,
απωλεστήκαμε…

Συμμαζεύω λέξεις, σκέψεις, βιώματα
Επικεφαλίδες, μετρώ και ξαναμετρώ
Τοδιανυθέν μήκος με
Αστιγματική ματιά.
Κεφάλαια σκόρπια, συνδέσεις πρόχειρες
Δρωμένων επιπόλαιες συρραφές
Εικόνων
Το χθες σήμερα επιτακτικό
Ζητάει εξηγήσεις και πιάνει τους λογαριασμούς
Που μένουν σε εκκρεμότητα από χρόνια
Μα τα πρόσωπα έχουνε λιώσει
Τα ιμάτια διεμερίσθησαν προ πολλού και ο κλήρος
Με βγάζει άκληρο και παραπαίοντα
Μεταξύ των μακρών και βραχέων φωνηέντων μου
Στην ακαταστασία των λαθών μου να βρίσκω
Σταθερό άλλοθι αθροίζοντας
Τις χρεώσεις.
Κατά τα άλλα, τα ράφια μου σφύζουν
Από φιλόδοξες λεξιθηρικές στοιβάξεις
Και πάσης φύσεως προσεγγίσεις
Επί παντός του επιστητού
Με βιολετί πινελιές πού και πού στη χρώση
Της φαντασίας.
Τίποτα…
Στην ουσία, μια παρατεταμένη προσκόλληση
και μια διαρκής εμμονή
-με προφανώς αποχρώντα λόγο-
Στη βασανιστική αναίδεια
Της έκθλιψης.


Μέσ’ από τα κάγκελλα τ’ αόρατα
της απέραντής μας φυλακής,
μέσα στο κελί το σκοτεινό μας,
δεν εβάσταξες στον πόνο της Φυλής
κι έπεσες σα δρυς
από τα χτυπήματα
κάποιων μαύρων ξυλοκόπων
στο σκοτάδι της νυχτιάς της τραγικής,
δίχως να προσμείνεις την αχτίδα
της καινούργιας Χαραυγής.
Κι έπεσες καθώς από σεισμό
πέφτει μια μαρμάρινη κολόνα
κάποιου πανάρχαιου ναού.
Σα ναός, οπού χτυπιέται
απ’ τα βόλια των βαρβάρων.
Σαν τον Παρθενώνα,
ήρωα, ποιητή του Αιώνα.
Μάτια στερεμένα από τις τόσες
συμφορές,
δάκρυα δε θα χύσουνε για Σένα.
Θα σε κλάψουνε μια μέρα
οι ίδιοι αυτοί που μας σκοτώνουν
έναν - ένα,
σαν ξυπνήσουν απ’ τη μέθη τους
κι αντικρύσουν τι ερημιές
εσκορπίσανε στο διάβα τους
σ’ αναρίθμητες καρδιές.
Φεύγεις, πας για το ταξίδι σου
το Αχερούσιο, το στερνό,
ω πρωτότοκε αδερφέ μας,
όμως κοίτα πώς ξοπίσω σου
οι Έλληνες σε χαιρετάνε.
Ο καθένας ένα στίχο σου
ψέλνοντας μελωδικό,
σε ξεπροβοδάνε
με τα μύρια σου τραγούδια,
που βουίζουν σα μελίσσια
πάνω απ’ Απριλιού λουλούδια,
σα να προμηνάνε την Ανάσταση,
ω μεγάλε ραψωδέ μας.


Πρώτη εκτέλεση: Καίτη Χωματά & Μιχάλης Βιολάρης
Άσπρα καράβια τα όνειρά μας
για κάποιο ρόδινο γιαλό
άσπρα καράβια τα όνειρά μας
θα κόβουν δρόμο κι ένα δρόμο
μυριστικό κι ευωδιαστό
θα κόβουν δρόμο κι ένα δρόμο
Κι από ψηλά θα μας φωτίζει
το φεγγαράκι το χλωμό
κι από ψηλά θα μας φωτίζει
και θ’ αρμενίζουν, ω χαρά μας
ίσα στο ρόδινο γιαλό
άσπρα καράβια τα όνειρά μας


Ω Αθήνα γλυκειά!..
Ω Αθήνα γλυκειά! Το χειμώνα σου
ονειρεύουμαι πάλι, όταν πιάνη
η βροχή ξαφνικά, κι απ’ τους δρόμους σου
οι διαβάτες σκορπίζουν με βία.
Σε μαρκίζα αποκάτω κατάκλειστου
μαγαζιού θεναβρώ καταφύγιο,
κι ώρες μόνος θα μείνω,
το βρόχινο το θλιμμένο ν’ ακούσω τραγούδι…
Α βροχή ! Ποιών φωνών πολυαγάπητων
την ηχώ τη σβησμένη μού φέρνεις;
Ποια ευτυχία μακρυνή, που δε βάσταξε;
Ποιόν καημό, που ποτέ δεν πεθαίνει;
…Μια φορά απ’ το παράθυρο σ’ άκουγα
του σπιτιού μου, ω βροχή της Αθήνας,
που του σφάλησε ο Χάρος τη θύρα του
και το εσκέβρωσε η Μοίρα για πάντα…


Όπου πας κι όπου στρέψεις τη μοίρα σου
δεν ξεφεύγεις! Οι μέρες μας είναι
υφασμένες με τέτοια κλωστή,
τη χαρά ν’ ακολουθά πάντα η λύπη.
Μα τι νοιάζει! Τη λύρα τα δάχτυλα
ας μην παύουν ν’ αγγίζουν. Κι ας έρθουν
τα τραγούδια θλιμμένα ή χαρούμενα,
για μας όλα καλόδεχτα θα ‘ναι.
Είν’ ωραίο το πρωί, το παράθυρο
σαν ανοίγεις, να βλέπεις το φέγγος
της πιο ξάστερης μέρας κι ανάσταση
να θαρρείς πως η φύση γιορτάζει.
Μα παρόμοια είν’ ωραίο όταν της θύελλας
το στριγκό γροικάς θούριο και πέρα,
η αστραπή αγριεμένη, το μέτωπο
το θόλο τ’ ουρανού στεφανώνει.


Στην παλιά μας γωνιά, που αγαπούσαμε,
έν’απόγευμα κρύο του Νοέμβρη,
καθισμένοι, απ’τα τζάμια θωρούσαμε
τ’ωχρό φως και τα κίτρινα φύλλα.
Μα προπάντων το βλέμμα σου εκάρφωνες
στα μαλλιά μου, που αρχίσαν ν’ασπρίζουν,
κ’εγώ πρώτη φορά τώρα εξάνοιγα
του μετώπου σου κάποιες ρυτίδες.
Την κρυφή μου τη σκέψη δε ζήτησες
να σου εκφράσω∙ ουτ εγώ την αιτία
της πικρίας σου να μάθω δε ρώτησα,
που είχε ξάφνου χυθεί στη μορφή σου.
Ώς που τέλος το σκότος μας έζωσε
του βραδυού και δε βλέπαμε πλέον
ο ένας του άλλου τα δάκρυα, οπού εχύναμε
για τη νιότη μας που είχε πεθάνει.

Μικρά κι αέρινα πετούμενα
πάνω απ’ το φόβο των ψυχών
σαν άγγελοι της αναγέννησης κι ωσάν
τοπία φανταστικών ερωτικών σκηνών
με διπλοσέντονα λευκά και δαντελένια
προσκέφαλα ως τους ώμους κι ως τον αιώνιο
ποθητό μανδύα ‘‘ορατών τε και αοράτων ’’
- εύθραυστο φυσητό γυαλί, ευγενικό στολίδι
στους κλάδους αιωρούμενο του δέντρου
της μηλιάς, της γνώσης, των μεγάλων κοπετών
των δώδεκα δακρύων, όταν σφαλίζουν νοερά
οι πύλες της μοιραίας πρωτευούσης
κι αρχινούν οι κρότοι της αντίστασης
κάτω από επίπεδες στέγες πλήρεις κεραιών,
όταν ο δήμιος των ποιητών, δεν είναι
πρόσωπο υπαρκτό με θηλιά ή λαιμητόμο
αλλά μια τρύπα χάσκουσα στο κέντρο της ζωής
κοντά μας, δίπλα μας, απέναντι
στα θεωρεία της θλίψης, σε κάθε τζαμωτό
θηριο-οικοδόμημα, μ’ επιταγμένους αριθμούς
γραφείων ή σε φαρέτρες-φέρετρα της γλώσσας
δίχως βέλη, με μόνη άρχουσα δυσοίωνη αιχμή
το αρχαίον «ουδέν» ή «το μη χείρον
βέλτιστον» ανούσιων μονολόγων.

Γυναίκα άγριος άνεμος
ουρλιάζει στο κορμί μου και κρυώνω.
Μ’ αφήνει μόνο, δίχως υποδήματα
με μαύρες κάλτσες καταδότριες της αφής
στο βρεγμένο κατάστρωμα. Κι ο καπετάνιος
άφαντος, στον πάτο, στο βυθό της μέρας
και το σκισμένο δίχτυ του απογεύματος
γεμάτο άγχη και ανίες να βολοδέρνει
δέσμιο πίσω από την πρύμνη.
Κι έτσι, καθώς ακίνητος αιωρούμαι, μεταξύ
φθοράς και αφθαρσίας, επεμβαίνει
απρόσκλητος εντός μου ο ποιητής
( βρήκε την ώρα ο καιροσκόπος )
και με προγκάει με στιχοπλοκές του τύπου:
- Πόσο θ’ αντέξουμε ακόμη
δίχως ηλεκτρικό στη σκέψη;
Μονάχα ένα κερί αμυδράς λάμψεως
φωτίζει την έρημη ρήση:
ΕΠΙ ΤΟΥ ΠΟΝΟΥ ΕΛΚΟΜΑΙ
ΕΠΙ ΠΟΔΟΣ ΑΣΘΜΑΙΝΩ.
Σ’ εκείνο το σημείο βουτάω
πέφτω, για την ακρίβεια , στα νερά
τα κατακόκκινα της αφρισμένης θάλασσας
και όπως είναι φυσικό, κραυγάζω, εκλιπαρώ
την επόμενη μέρα να σπεύσει να με σώσει
να πιαστώ στην άκρη της Τετάρτης.

Ε, ναι λοιπόν, όλα έχουν κάποτε ένα τέλος:
ο βόρειος άνεμος που παιδεύει τα φύλλα της
μουριάς, η αδηφάγα άποψη των δεινοσαύρων
το πανηγύρι της Ακράτας, οι φανοποιοί, το κόκκινο
της θάλασσας λίγο πριν δύσει ο ήλιος…
Άλλα επανέρχονται παραλλαγμένα, άλλα
όχι. Κι ο πετεινός της γειτονιάς μου
μη νομίζετε πως λαλεί κάθε χάραμα.
Τις προάλλες τον τσάκωσα να κοιμάται
μέχρι αργά το μεσημέρι. Τον πέρασα για
πεθαμένο (ήταν) και είπα στην αρχή:
- Τι κρίμα, να πάει χαμένο τόσο κρέας!
Μετά, μ’ έπιασαν τα ποιητικά. Θυμήθηκα
την απαράμιλλη κορμοστασιά του κι άρχισα
ν’ απαγγέλλω δυνατά στ’ αυτιά του, Πινδάριους
στίχους. Τον ξεγέλασα όπως φαίνεται, γιατί
στυλώθηκε και πάλι στα γερά του πόδια
φούσκωσε με έπαρση το στήθος, σήκωσε
το λειρί ψηλά (μαζί με το κεφάλι… εννοείται!)•
μόνο το κικιρίκου δεν κατάφερε καλά,
εντούτοις, ένιωσα απρόσμενα περήφανος, καθώς
του ’δωσα κάτι απ’ την παλιά του αίγλη
τουλάχιστον στην εκφορά του λόγου
να τον έχω στολισμένο επιμελώς
σαν άψογο απαρέμφατο.


Συνάδω με τη δυνατή βοή, καθώς
πασχίζει ο χείμαρρος να ονομαστεί ποτάμι
σαλπίζοντας το ον εκ των ενόντων
και το ευ των ευπειθών
θύματα κάποτε του εμφύλιου σκότους
χαραμάδες του ξύλου στην ακίνητη πόλη
εν μέσω των ληστών
εν μέσω των πολύφημων αστών
των « αθανάτων » -φευ- που ετάφησαν
των « γενναίων » που ενέδωσαν
των ένθερμων ονειροπτεριστών που εν τέλει
πεζοί περπατούν στις καυτές λεωφόρους
των φαναριών και των εξατμίσεων.
Περνάω γοργά στην αντίπερα όχθη
των ζωντανών αγαλμάτων, των ψυχρών
ηφαιστείων, των κραυγών που σιωπούν
κι όλα τ’ άλλα παρακάμπτοντας ρήματα,
Υπομένω, των φαντασμένων τα βέλη
τους δισταγμούς των δειλών
τα ποικίλα πομπώδη περάσματα
από το χρέος στο πολύχρωμο χάος
από την πείνα στο πολύ της απληστίας
από την τέφρα στα αόρατα τείχη…
και τις κάρες των καταραμένων κρατώ
ποιητών, στις μεγάλες πήλινες στάμνες
τις ανέγγιχτες, γεμάτες κρασιά
κατακόκκινα, γεμάτες στίχους κρυφούς
κι ανεκπλήρωτα τάματα.

Το θαύμα δεν είναι πλέον
να περπατήσεις επί των υδάτων. Τούτο
άπαξ και δια παντός συνετελέσθη, ως ελέχθη.
Το θαύμα είναι να παγώσει
ολάκερη η θάλασσα κατακαλόκαιρο
γιατί εκείνη δεν σε πρόσεξε στο πλοίο…
τζάμι να γίνει, αιχμηρό γυαλί, λάμα
που αστράφτει ηδονικά στις φλέβες και στο αίμα
να κοκκινίσει πρόωρα ο ήλιος πριν τη δύση του
γιατί εκείνη δεν σου χάρισε ένα βλέμμα
γιατί δε φύσηξε στην κόμη της ο άνεμος
ούριος του έρωτα, αρμενιστής…


Κι εκεί που όλα φαντάζουν μαγικά
από το απέναντι παράθυρο του λεωφορείου:
« η πρωινή δροσιά, τα δέντρα τα μοναχικά
οι λαξευτές βουνοκορφές του μυθικού Παγγαίου
η ευστροφία του ήλιου του ανυπόταχτου…»
τραβάει, αίφνης, η κυρία - κατά τ’ άλλα - την κουρτίνα
και χάνονται όλα μονομιάς στο κίτρινο πανί της.
- Τι αγένεια κι αυτή να σου στερούν
την πρώτη ύλη της ποιήσεως, δίχως
μια - τόση δα- συγνώμη, μιαν απολογία!
Κι αν το ατόπημα βάρυνε μία κοπελίτσα, ίσως
και να ’δινα λιγάκι τόπο στην οργή, να συγχωρούσα.
Μα τώρα κάθομαι άπραγος, δίχως το θείο
αγνάντεμα, χωρίς αισθήματα, με μόνη
εκδικητική ευχαρίστηση τον λαμπερό ιδρώτα
που ενοχλεί αφάνταστα κι εξευτελίζει
το, ούτως ή άλλως, άθλιο της …κυρίας μακιγιάζ!


Όσο πυκνά και να χιονίζει
πάνω στη θάλασσα, εκείνη
μουντή απ’ έξω κι ως βαθαίνει σκοτεινή
ποτέ της δεν ασπρίζει.
Κι ουτ’ ένα δέντρο μεσοπέλαγα
σαν τίτλος - έστω - ποιήματος, ωσάν παρατυπία
έτσι που την πεζή ζωή μου να ξεγέλαγα
με μιαν ακόμη εξαίσια ουτοπία.


Οι μέρες παραδίδονται στο γκρίζο
αγριεύει το ελάφι το ήμερο
η θάλασσα αφηνιάζει και ξεβράζει
το ματωμένο του Αίαντα σπαθί στη μακρινή
Ανταρκτική, ανατέμνει το τοπίο…
Γερνάμε μάλλον ή μ’ άλλον τρόπο
ανιχνεύουμε τα γεγονότα, επιζητώντας
του τρόμου το άλλοθι για τα ολέθρια
του χρόνου· τις ρίμες που ’γιναν ρημάδια
στ’ απόκρημνα των άρρητων.
Καλύτερα από την αρχή να σπέρναμε ανέμους
κι ας θερίζαμε θύελλες αργότερα
παρά, δίχως χαρά, χείριστοι όλων να χρωστάμε
χίλιες χάρες σ’ άχαρες χίμαιρες, εκλιπαρώντας
κάποιο χάδι στα ελάχιστα μαλλιά που απομένουν
σε τούτα τα γυαλιστερά σαν καύκαλα χελώνας
αδειανά από ιδέες φαλακρά κεφάλια.


Τόσες βαρύνουσες άγκυρες μα πουθενά
δεν στέριωσες. Τόσες κραταιές κορώνες
μα ποτέ κεκυρωμένος, κράτησες όπως λεν
απλώς μια στάση - συνήθως δίχως έπαρση.
Δράμα - Γρανίτης - Νευροκόπι
κι αντίστροφα το δρομολόγιο
πλήρωσες την καθημερινότητα αδρά
- χιλιάδες εισιτήρια κι όνειρα ακυρωμένα.
Λίγο πριν παραδώσεις τα Οχυρά, λίγο πριν
αγγίξεις το όριο, στο Ακρινό ή στο Περιθώρι(ο)
τίθεται εκ νέου, για πολλοστή φορά, η ασύμετρη
ερώτηση: - Άκρατος οίνος ή κρίνων νους;
 

υπάρχεις
και δεν είσαι του γαλάζιου
το φεγγάρι
είναι
του πιάνου
ξεχασμενα λόγια
δε θα μας φτασει
ο δρομος
ουτε η πολιτεία
τσιμεντένια είναι η σάρκα σου

υπάρχεις
και δεν είσαι του γαλάζιου 


μια λυπη
μαυρη
ετσι γερασες
και εγινες φθινοπωρο


ειμαστε παιδια των μολυβιων
με τη σκια σφιγμενη
στις παλαμες
όταν το φεγγαρι
επεφτε
στα ποδια μας
και επαψε να λαμπει


σωπασε και ακου
με τοσα φυλλα
φτιανομε και μεις ειρηνη
το βαδισμα της νυχτας
ο ερχομος της λυκαινας
με τ’ αστρα που βυζαινει
σωπασε και ακου

γαλαζια ομπρελα
μου εμαθες να χαμογελω

ο τοιχος που φορω
ανθιζει με τραγουδι
και με παλαμες
-σιωπηλα-
στις φουχτες σου
ανθιζει ενας κηπος

των κρινων
το γαλαζιο ονειρο
θελω ζωγραφισμένο


κανεις δεν κατεβαινει
από καιρο πιασμενο
αδειο κουμπι
οπως ποιημα
οπως λεξη
χειλος που περπατα
νοημα χωρις αραχνη


πριν πεις μηνες
πριν πεις χρονια
νυχτα με θαμπωμενο ουρανο
σκυμμενη στο τραπεζι
πριν πεις μηνες
πριν πεις χρονια
αρχικα μια ενοχη
επειτα ο ισκιος μας
μια παρουσια μοιχου
κι ενας λαθρεπιβατης

Φίλε, του φθινοπώρου ήρθεν η Ώρα 
Στην πόρτα μου έξω. Κίτρινο φορεί 
στεφάνι από μυρτιά. Στα νικηφόρα 
χέρια της μια κιθάρα θλιβερή,

Κιθάρα παλαιϊκή που κλει πληθώρα 
μέσα της ήχους και ήχους. Ιερή 
κοιτίδα. Κάθε πόνος, κάθε γνώρα 
που ήταν γλυκιά και γίνηκε πικρή,

Ήχος μέσ’ στην καρδιά της αποστάζει. 
Φίλε, του φθινοπώρου η Ώρα εκεί
στην πόρτα μου ήρθε δίχως να διστάζη

Και το κιθάρισμά της πότε πότε
σα νάτανε η φωνή σου η μυστική
τους στίχους σου που μου τραγούδαες τότε.

Κ’ ήταν μια νύχτα ωραία και στη ματιά σου
και στα τραγούδια σου. Ήτανε γλυκιά
μια νύχτα στα τραγούδια τα παληά σου
γεμάτη αστέρια, νύχτα ξωτικιά.
Η μόνη αγάπη μέσ’ στη μοναξιά σου,
τόσο όμορφη, τόσο υποβλητικιά,
έγινε πάθος μέσα στην καρδιά σου,
μέσ’ στην καρδιά σου την ερημικιά.
Αχ, τα παληά τραγούδια σου που κλαίγαν
Κ’ ήτανε τόσο ανείπωτα γλυκά
και τόκρυβαν σεμνά και δεν το λέγαν.
Αχ, τα παληά σου τα τραγούδια πούνε
θλιμμένα σαν αγάπης μυστικά,
σαν άνθη δακρυσμένα που σιωπούνε

Ήρθα μια μέρα, οδηγημένη απ’ την ιερή σου
αγάπη, εμπρός στο κύμα το γλαυκό
και μ’ άφησες τότε να ιδώ τη φλογερή σου
πληγή στο στήθος σου το νεανικό.
Τότε μου μίλαες με την ήσυχη φωνή σου
για τη ζωή σου, ατέλειωτο κακό
κι’ ως ένοιωθες βαθιά πως φτάνω ως την ψυχή
σου,
ανάβρυζε το δάκρι σου γλυκό.
Κ’ ήταν χαράς χαρά να κλαίμε τραγουδώντας
στην ίδια λύρα, μάντεμα πικρό
τη μοναξιά μας και σάμπως λήσμονώντας.
Με τι χαρά το πρόσωπό σου να ραντίσω
με τον πικρό της θάλασσας αφρό,
πέρα τα κύματα έτρεχα να προϋπαντήσω.


Κ’ ήρθε μοιραία του φθινοπώρου η Ώρα
ανάμεσό μας στάθη σκυθρωπή,
μας άφησε τ’ ανταλλαγμένα δώρα
και το γιατί χωρίς να μας το πη
Μας έρριξε στο δρόμο προς τη χώρα
με γρήγορο το χέρι ως αστραπή.
Μαζί στον κόσμο μα μονάχοι τώρα,
μια μοναξιά σαν τάφου σιωπή.
Μόνο έφτανε ο αχός του τραγουδιού σου,
μια ανάστερη νυχτιά χωρίς πνοή.
- Αχ, πούνε η νύχτα εκείνη του παλιού σου
Του τραγουδιού, μια προσμονή κρυμμένη;
Μ’ έφτανε ο αχός... Δε σώνεται η ζωή
όταν του τάφου η πόρτα είνε ανοιγμένη.


Με της σιωπής τα κρίνα που λυγούνε
μέσα στα νικημένα μου τα χέρια
με τις σκέψεις που μάταια κυνηγούνε
η μια την άλλη πέρα από τ’ αστέρια,
Με τα μάτια που κάτι νοσταλγούνε,
κάτι που είναι αγνοημένο πλέρια,
σα να μη βλέπουν, σα να μην αλγούνε,
εξαϋλωμένα μάτια, μάτια αιθέρια,
Στέκω οραματισμένη και πιστεύω.
Δεν ξέρω τι πιστεύω. Ξεφυλλίζω
τα ποιήματά σου κι’ όλο μεσιτεύω.
Στη σκέψη σου και στη βουλή του απείρου.
Κι’ όπως ποτέ τα μάτια δε σφαλίζω
ξέρω πως πια δεν είνε απάτη ονείρου


Του φθινοπώρου η Ώρα έχει καθήσει
στην πόρτα μου. Το βλέμμα της υγρό
γεμάτο από απόκοσμο μεθύσι,
πλανιέται σε ασφοδέλων τον αγρό.
Τι σκέψη στη ματιά της νάχη ανθίσει,
τι ονειροπόλημα λυπητερό;
Στην όψη της σκιές έχουν μαδήσει
Κ’ είνε το στόμα της τόσο πικρό...
Μα όταν κατέβη το γαλήνιο βράδι
θα με καλέση αμίλητα, γλυκά,
να την ακολουθήσω στο σκοτάδι.
Το βήμα της βουβό και βέβαιο θάναι,
μα η πίστη μου θερμή, πως μυστικά
τα βήματά μου σένα ακολουθάνε.

Καλώς το, που ήρθε το άφωτο βραδάκι
έτσι απαλό, σα χάδι, να μ’ αγγίξη
και τη σκέψη μου αγάλια να τραβήξη
στο σκοτεινό, στο ατέλειωτο δρομάκι,
Κει που όλες οι χαρές μου καρτερούνε
το πέρασμά μου εκείθε σιωπηλές,
ωραίες, ελκυστικές κι’ άπιαστες, λες
του ονείρου τα χρυσά φτερά φορούνε.
Καλώς το, που ήρθε σαν τη καλωσύνη
το κουρασμένο βλέμμα μου να σβήση
και την ψυχή μου ελεύτερη ν’ αφήση
ν’ απλωθή ως πέρα στη γαλήνη


Καλώς το, που ήρθε το άφωτο βραδάκι
έτσι απαλό, σα χάδι, να μ’ αγγίξη
και τη σκέψη μου αγάλια να τραβήξη
στο σκοτεινό, στο ατέλειωτο δρομάκι,
Κει που όλες οι χαρές μου καρτερούνε
το πέρασμά μου εκείθε σιωπηλές,
ωραίες, ελκυστικές κι’ άπιαστες, λες
του ονείρου τα χρυσά φτερά φορούνε.
Καλώς το, που ήρθε σαν τη καλωσύνη
το κουρασμένο βλέμμα μου να σβήση
και την ψυχή μου ελεύτερη ν’ αφήση
ν’ απλωθή ως πέρα στη γαλήνη.

Για δες αγάπη μου μακριά, πόσο μακριά είναι οι κήποι
και κρίμα, δεν είναι ούτε αυγή και μόλις ξεκινάμε.
Θα μας ρημάξη η κακωσιά και θα μαράνη η λύπη
την ακριβή μας τη χαρά, πως ταιριασμένοι πάμε.
Στέρξε να μείνουμε σε μια του δρόμου μας γωνούλα,
κάτω στον ίσκιο μιας εληάς – ήσκιε μου εμπιστεμένε.
Και γω θα δης με των φιλιών τη δροσερή πηγούλα
θα σου γιομίσω την καρδιά λουλούδια, αγαπημένε!


Ωχρή πορφύρα! Και το δάκρι μαγικό
πετράδι έχει γενή στη φορεσιά σας.
Τι κι’ αν φοράτε διάδημα βασιλικό
στη μαύρη χειμωνιά την ομορφιά σας.
Του ξανθού Ηλίου το φιλί διαβατικό
κι’ αν παίξη στα χρυσόξανθα μαλλιά σας,
δε θάναι ελπίδα, ούτε όνειρο θάναι γλυκό,
μόνο πιο κρύα θα νοιώστε τη χιονιά σας.
Ωχρή πορφύρα! Και ο βορηάς που το
«ωσαννά»
σας τραγουδάει μ’ όλα τα λουλούδια,
τα φύλλα σας μαδάει πριν μαραθούν
Κι’ όσα πετράδια η πάχνη αφήνει ταπεινά,
δοξαστικά όσα η θύελλα τραγούδια,
στην άχαρη καρδιά σας δάκρια ανθούν.


Πάντα γυρίζω εκεί προς τα χαράματα
της όμορφης αγάπης μας. Μην τύχη,
φοβάμαι, το μοιραίο να συντύχη
και φύγουν για τ’ αγύριστα περάματα.
Θαρρώ ζωή της δίνω ανακαλώντας
τα πρωτινά φεγγοβολήματά της,
το ανόθευτο μεθύσι μας κοντά της
τα δώρα της περίσσια σπαταλώντας.
Κι’ αναζητώ το βλέμμα σου γεμάτο
μιαν αφοσίωση αστέρευτη, σαν έννοια,
σαν έλξη νάταν όλα μαγνητένια,
τόσο όμορφο ήταν, τόσο ήταν γεμάτο.
Αχ! ο κρυφός καημός που μου κρατάει
τη σκέψη σκλαβωμένη στο πρωτάνθι,
ενώ γύρω μας περισσεύουν τάνθη
που αμέριμνα η αγάπη μας σκορπάει.

Περνάει εμπρός μου η μέρα
σημάδι φωτεινό.
Και πάντα έτσι με βρίσκει
απάντεχο από πέρα
βαρύ το δειλινό.
Το φως σου θα στερέψης
ελπίδα μου χρυσή,
θα σε σιμώσουν οι ήσκιοι
κ’ έτσι μοιραία θα γνέψης
στο δειλινό και συ.


Στα μαλλιά κερδίζει πλατιά
η σκοτεινιά.
Και πιο κάτω μέσ’ στα μάτια
η τρικυμία.
Πέρα που στα χείλη ανάφτει
αχνό ένα φως,
μου έφυγε γοργά κ’ εθάφτη
ο στοχασμός!


Είμαι το λουλούδι που σιγά το τρώει το κρυφό σαράκι.
Δε με τυραννάει το άγριο κακοκαίρι, όπως τάλλα εμένα
και της χλωμιασμένης μου όψης δε μαδάνε ένα ένα τα φύλλα.
Οι καλές οι μοίρες κ’ οι κακές καρτέρι κι αν μώχουν στημένα,
σάμπως πεταλούδες να με τριγυρνάνε νοιώθω ανατριχίλα.
Είμαι το λουλούδι που σιγά το τρώει το κρυφό σαράκι.
Γέννημα και θρέμμα στην ψυχή μου μέσα το κακό φωλιάζει.
Και ζωή και χάρος είμαι, απ’ τη γελάστρα τύχη δεν προσμένω.
Αψηλό κι’ ωραίο στήνω το κορμί μου κι’ άλλο δε μου μοιάζει.
Όμως όταν δείξω τις πληγές μου στάστρα, θάμαι πεθαμένο.

Προσμένω, είν’ η ψυχή μου ελπίδα,
στη νύχτα την τρισκοτεινή
τον ήλιο τέτοιον που πρωτοείδα
εκεί αντικρύ μου να φανή.
Προσμένω που σημαίνουν τώρα
στριγγές φωνές το χαλασμό,
προσμένω την γαλήνιαν ώρα,
το βραδυνό χαιρετισμό.
Στην ξερασιά τώρα το χιόνι
πώχει σα σάβανο απλωθή,
το μακρεμένο χελιδόνι
προσμένω πως θα ξαναρθή.
Όλα προσμένω τα χαμένα
κ’ η ελπίδα μάγισσα μια γρηά
μου λέει πως έρχονται ολοένα
οι σκιές που χάνονται μακριά.

Θα πεθάνω μιαν αυγούλα μελαγχολική του Απρίλη,
όταν αντικρύ θανοίγη μέσ’ στη γάστρα μου δειλά
ένα ρόδο – μια ζωούλα. Και θα μου κλειστούν τα χείλη
και θα μου κλειστούν τα μάτια μοναχά τους σιωπηλά.
Θα πεθάνω μιαν αυγούλα θλιβερή σαν την ζωή μου,
που η δροσιά της, κόμποι δάκρι θα κυλάη πονετικό
στο άγιο χώμα που με ρόδα θα στολίζη τη γιορτή μου,
στο άγιο χώμα που θα μου είνε κρεβατάκι νεκρικό.
Όσα αγάπησα στα χρόνια της ζωής μου θα σκορπίσουν
και θαφανιστούν μακριά μου, σύννεφα καλοκαιριού.
Όσα μ’ αγάπησαν μόνο θάρθουν να με χαιρετίσουν
και χλωμά θα με φιλάνε σαν αχτίδες φεγγαριού.
Θα πεθάνω μιαν αυγούλα μελαγχολική του Απρίλη.
Η στερνή πνοή μου θάρθη να στο πη και τότε πια,
όση σου απομένει αγάπη, θάναι σα θαμπό καντύλι
- φτωχή θύμηση στου τάφου μου την απολησμονιά.

Πάντα γυρίζω εκεί προς τα χαράματα
της όμορφης αγάπης μας. Μην τύχη,
φοβάμαι, το μοιραίο να συντύχη
και φύγουν για τ’ αγύριστα περάματα.
Θαρρώ ζωή της δίνω ανακαλώντας
τα πρωτινά φεγγοβολήματά της,
το ανόθευτο μεθύσι μας κοντά της
τα δώρα της περίσσια σπαταλώντας.
Κι’ αναζητώ το βλέμμα σου γεμάτο
μιαν αφοσίωση αστέρευτη, σαν έννοια,
σαν έλξη νάταν όλα μαγνητένια,
τόσο όμορφο ήταν, τόσο ήταν γεμάτο.
Αχ! ο κρυφός καημός που μου κρατάει
τη σκέψη σκλαβωμένη στο πρωτάνθι,
ενώ γύρω μας περισσεύουν τάνθη
που αμέριμνα η αγάπη μας σκορπάει.

Στον Άσπρο Πύργο,
στην πέρα χώρα,
κόσμος πουλάκια
κι’ άνθη πληθώρα.
Τι περιβόλια
δροσιά και μύρα.
Το περιγιάλι
φωτοπλημμύρα.
Στον Άσπρο Πύργο
λες έχει αφήσει
όλα τα χάδια της
γλυκιά μια φύση.
Η γαλανή
τ’ ουρανού γαλήνη
μέσα στο κύμα
τα μάγια λύνει.
Κ’ έχει στα μάτια
κάθε κοράσι
το μαγεμένο
το ακροθαλάσσι.
Οι νιες κει πέρα
πως περπατάνε
σα να σκιρτάνε.
Κ’ οι νιοι γλεντάνε
κ’ έχουν καμάρι
για τις ματιές τους
πούχουνε πάρει.
Κάθε ομορφάδα
γλυκιά και πλάνα
και μέσα σ’ όλες
κ’ η Μαριάννα.
Ω Μαριάννα
ποιος δε σε ξέρει;
Κάθε ματιά σου
κ’ ένα νυχτέρι.
Το πέρασμά σου
ποιος θα χορτάση;
Το καρδιοχτύπι
και το γιορτάσι.
Μα η Μαριάννα
έχει μια θλίψη
σα να της έχουν
τα πάντα λείψει.
Καημός αγάπης
χρόνια τη λυώνει
κι’ όλο θεριεύει
όσο παλιώνει.

Στον Άσπρο Πύργο
η αυγή προβάλλει
δεν την ξανάειδαν
με τέτια κάλλη.
Γλυκοξυπνούνε
τα μάτια ταίρια,
τώρα που σβήνουν
ψηλά τ’ αστέρια.
Βγήκε το αγέρι
να περπατήση
μέσα στους κήπους,
πριν να φωτίση.
Και θα κατέβη
στο ακροθαλάσσι
μ’ όλα τα μύρα
που θάχη μάσει.
Μονάχα ας έρθη
γλυκά κι’ αγάλι
πάνω στο κύμα,
στο προσκεφάλι
Που τη λικνίζει
σαν κοιμισμένη
την πιο ωραία,
την πιο θλιμμένη.

Ως πότε πια θα καρτερώ να ξαναρθείς και πάλι
σαν από χρόνους μακρινούς και ξένες χώρες πέρα;
Λιγόστεψε η ζωούλα μου και μέρα με τη μέρα,
ανήμπορη και τρυφερή, σβήνεται αγάλι αγάλι...
Άκου στα δέντρα πένθιμα πως τρίζουνε τα φύλλα,
μηνάνε το φθινόπωρο. Δες, τ’ ουρανού το χρώμα
το θόλωσαν τα σύννεφα... Μια κρύα ανατριχίλα
στα λουλουδάκια χύνεται... κι’ αργείς, αργείς ακόμα!
Θαρθής αργά, με τη νυχτιά και με τον κρύο χειμώνα,
με το χιονοσαβάνωμα, με του βορηά το θρήνο
και δε θα βρης ούτ’ ένα ρόδο, ούτ’ ένα αθώο κρίνο
να μου χαρίσης... ούτε καν μια πένθιμη ανεμώνα.

Ένα μεγάλο, θαλερό Δάσος και με η ψυχή μου.
Λίγος ο δρόμος ως εκεί, καθώς έχεις σιμώσει.
Μονάχα μην αργοπορής μην τύχει και νυχτώσει
και δε σε ιδούν τα μάτια μου και μείνω μοναχή μου.
Εκεί τα δέντρα είναι ψηλά καθώς οι στοχασμοί μου.
Η χλόη πάνω στις πίκρες μου γλυκιά ’πο χάδια στρώση
κ’ ένα λουλούδι φλογερό μονάχα ανθίζει, η ευχή μου
νάρθης εκεί με όλη σου την κυνηγήτρα γνώση.
Θα σε μεθύση η μυρωδιά και δε θ’ ακούς τι ψάλλουν
κρυφά, καθώς ερωτικά τρυγόνια τα όνειρά μου,
μα πληγωμένα και νεκρά μπροστά σου σαν προβάλλουν,
Θα ειπής βαθιά σου ψάχνοντας τότε, πούνε η χαρά μου;
Κι’ όπως θα βλέπης γύρω σου, βουβά και λυπημένα
θα γίνης όνειρο, καημός, τραγούδι εσύ για μένα.

Γιατί να ξανοιχτής μακριά στο ανήμερο το Δάσο;
Μία αυγή σιμά μου πέρασες με τ’ όπλο στο πλευρό
γίγαντας. Σε καμάρωσα και δε θα το ξεχάσω
καθώς όλα χαιρέτιζε το βλέμμα σου το ιλαρό.
Γιατί να ξανοιχτής μακριά στο ανήμερο το Δάσο;
Χίλιες κορφές σου νεύανε γλυκά. οι φραγές χορό
στέναν ολάνθιστες για ν’ αντικόψουν – «Θα περάσω!»
τρύπαε η ματιά σου πύρινη και πέφτανε σωρό.
Ποια ρεματιά σε δέχτηκε στη βλαστερή αγκαλιά της
ωραίο πουλάκι αμέριμνο κι’ αδικοσκοτωμένο;
Ποια την πληγή σου δρόσισε με τη δροσοσταλιά της
Φτωχή πηγούλα; Ποιο δέντρο σου γίνη εμπιστεμένο
κι’ άκουσε τις στερνές στιγμές γερτό προς τη ματιά σου
την εκατομαντάλωτη ν’ ανοίγης πια καρδιά σου;

Οι παπαρούνες άνθισαν ξανά. Στα ίδια μέρη
τις έκοψα γεμίζοντας, ως τότε, την αγκάλη.
Μονάχα τώρα θλιβερό κι’ αν έστηνα καρτέρι
δε σ’ είδα ξάφνου πλάι μου να προσπερνάς και πάλι.
Το Δάσος σιγαλότατο στο λαύρο μεσημέρι,
τις λεύκες τις γλυκόλογες με τα γιγάντια κάλλη,
μ’ απ’ όλα το σπιτάκι σου – καημό που μούχει φέρει,
το βρήκα δίχως σένανε και δίχως ελπίδα άλλη
Να σε ξανάβρω – θάσωνα να καρτεράω χρόνια.
Κ’ έκλαψα. μα θυμήθηκα στερνά που ξεκινούσες
με συνοδεία μουσική τα δέντρα και ταηδόνια
Με τη ματιά νοσταλγικιά στα γύρω που σκορπούσες
και στην καρδιά μου σ’ έκλεισα, με σε να χαιρετήσω
όλα που μ’ έκανες εσύ να ιδώ και ν’ αγαπήσω.

Πως να σας πω; Σας θέλω ανθούς δροσάτα παληκάρια,
τώρα καθώς απλώνεται η απαλή
λίμνη η καρδιά μου ανήσκιωτη, διάφανη και καθάρια
καθρεφτισμένες μέσα της τις όψεις σας να κλη.
Ωραία χαρά σα γέρνετε καθένα το κεφάλι
προς την καρδιά μου ανύποπτα, καθώς
σας λούζει με τα ξωτικά, μ’ όλα τα πλάνα κάλλη
του ονείρου μου το μυστικό και το γαλήνιο φως.

Πως με κυττάς έτσι γλυκά, νέο μου ανθάκι χαρωπό!
Δείχνεις όλες τις χάρες σου σε με και δε φοβάσαι;
Αχ! έχω την καρδιά βαριά... μα δε θα σου το πω
γιατί, κάλλιο ασυλλόγιστο κι’ ευτυχισμένο νάσαι.
Πως με κυττάς έτσι γλυκά... συ, τόσο νέο και χαρωπό;
Τρέμει η καρδιά μου μια στιγμή σαν κάτι να προσμένω...
Αλλοί! έχω βάρος στην καρδιά. Μα δε θα σου το πω
γιατί, κάλλιο ασυλλόγιστο νάσαι κ’ ευτυχισμένο.
Με τρώει η έγνοια να σταθώ κοντά σου μια στιγμούλα
και την καρδιά μου στη γλυκιά σου μελωδία να λούσω.
Με καίει ο πόθος, σκύβοντας πάνω σου σα βεργούλα
του φράχτη, τον τρελλό παλμό της νειας σου ζωής ν’ ακούσω.
Τολμώ τ’ άσωτα χέρια μου κάποια στιγμή ν’ απλώσω
τα θελκτικά σου χρώματα στην όψη σου ν’ αγγίσω
μα κάτι, σα να μη μπορώ κει που είσαι να σε σώσω
κάνει βαριά τα χέρια μου κάτω να πέφτουν πίσω.

Δύναμη ανώφελη σε φέρνει ενάντια
του χαραγμένου δρόμου των κυμάτων.
Κι’ αν τους μικρούς κουρσάρους σου απ’ αγνάντια
δένη η φρίκη των άφαντων μηνμάτων,
Να, της ορμής σου η θλιβερή κατάντια:
σ’ ερωτιάρικο εν άσμα των ασμάτων
και της λύσσας του αφρού σου, σε διαμάντια,
χαρές υποταγής στο πέρασμά των
Των δυνατών να σε πατούν! Μεγάλη
η μοίρα σου κι’ ανίκητη είνε! Φτάνει.
Σκύψε κάλλιο μπροστά της το κεφάλι.
Η δύναμή σου, ανθοί για να κοσμούνε
των νικητών σου το άδικό στεφάνι
που είνε απ’ τη μοίρα, εκείνοι να νικούνε


Γι’ αυτή τη χάρη, νάσαι γεννημένη
απ’ τα χέρια της αρμονίας, παίρνεις
στο βασίλειο του ηλίου μια διαλεγμένη
θέση. Κι’ όμως ανάξια δε τη φέρνεις.
Αν φέγγουνε πυροί και χρυσωμένοι
της γνώσης οι καρποί, μη δε τους φέρνεις
εσύ στο φως; ψυχή αιθεροπλασμένη,
σπάνιο λουλούδι στη δροσιά που γέρνεις
Της ζωής ταπεινά κι’ όμως ωραία;
Η θεότη στα χέρια σου έχει αφήσει
με πίστη το γεμάτον αμφορέα.
Κάνε γλυκά στη δίψα μας να γύρη
τόσο μονάχα, όσο για να μας χύση
χρυσό καπνό, μεθυστικό σα γύρη.


Φούντωσε η Άνοιξη και δω σε κάθε δέντρου κλώνο.
Τα πάρκα λουλουδίσανε και κείνα.
Μα δε μου λέει η γιορτερή χαρά τους, παρά μόνο
πως λείπω μακριά ’πο σέν’ Αθήνα.
Έρχεται ακάλεστη, βουβή, μέσ’ στου ηλίου το θάμπος
βροχούλα που κανείς δεν υποπτέφτη
και νοιώθω, η νοσταλγία σου καθώς μ’ ανάφτει, σάμπως
ξεχωριστά για μένανε να πέφτη.

Ούτε και δω στην ξενητιά που μ’ έχει ρίξει,
καθώς με συγκυλά, της δυστυχίας το κύμα,
βρήκα την ταφική του ναυαγίου γαλήνη.
Τα σωθικά μου αν τάχη η μαύρη δίψα φρίξει
κι’ αν η φωνή μου απ’ την κραυγή του πόνου σβήνη,
μα πάντα θάμαι του όνειρου ταστείο θύμα.
Καθώς φωτίζαν πάνω μου τα δυο σου μάτια,
των λογισμών μου σκίζοντας το μαύρο βύθος,
το δρόμο προς τα χείλη σου βρήκα άθελά μου.
Κοίτομαι εμπρός σου κι’ ονειρεύομαι παλάτια
νεραϊδικά, σαν απ’ αυτά που θέλει ο μύθος
και δεν κυττάζω πως θεός στη ζωή μπαίνεις
Εσύ, και μένα πόσο ανάξιο το ένδυμά μου.

Στο πλαίσιο του παραθύρου προβάλλει
το πάρκο πρωινό. δε φέγγει ακόμα.
Αχ, πόσες υποσχέσεις δε μοιράζει
της εαρινής αυτής αυγής το στόμα
που σ’ ένα απλό χαμόγελο χαράζει.
Και κατοικεί στο πάρκο όλη η γαλήνη
όσων πιστεύουν στην καλή τους μοίρα.
Βλέπω με τι σοφία που ετοιμάζει
και τι σιγά την πράσινη πλημμύρα.
- Μα εμέ που δεν πιστεύω με τρομάζει.
Στα στήθη μου βαθιά η πληγή ματώνει
σα νέο λουλούδι, νοιώθω την ορμή της
που μου ρουφά τα νειάτα και με λύνει.
Το είναι όλο τώρα η δύναμή της
και θα δουλεύη ανύποπτα για κείνη.

Παρίσι, ήταν καιρός τα ονείρατά μου
στο σκοτεινό πρωί σου να σκορπίσω
και να σ’ αφήσω παίρνοντας κοντά μου
τη θλιβερή χαρά να σ’ αγαπήσω.
Τώρα η Μεσόγειος λυγερή σειρήνα
που στο πλοίο μας γύρω αφροκοπάει
κι’ όλα του αφρού της τα κατάσπρα κρίνα
ένας σκοπός: μακριά σου να με πάη.
Κ’ ύστερα σα σιμώσουμε κει πέρα,
θάρθη προσταχτικό το φως ν’ ανοίξη
τα μάτια μου στην τρισγαλάζια μέρα
και την ενθύμησή σου να μου πνίξη.
Κ’ ύστερα τα νησιά της θα χυμήσουν.
Κ’ η Αθήνα, ξέρω, δε θ’ αργοπορήση.
Θε να στηθούνε να μου πολεμήσουν
της αμαρτίας τον έρωτα, Παρίσι!
Και θα θελήσουν να ξεχάσω πόσο
σου δόθηκεν αμέσως η ψυχή μου.
Καθώς χωρίς την έγνοια ν’ ανταμώσω
γύριζα μέσ’ στους δρόμους μοναχή μου.

Όμως παντού έπιανα εύκολα φιλίες
γιατί σα να με ξέραν μου γελούσαν
παντού, σπίτια και πάρκα κ’ εκκλησίες
κι’ όταν ξαναπερνούσα μου μιλούσαν.
Και θα θελήσουν να ξεχάσω, πόση
καινούργια νειότη συ μούχες χαρίσει,
πως τη μοίρα μου ακόμα έχω ανταμώσει
γυρίζοντας στους δρόμους σου, Παρίσι.

Χτες ήτανε μπουμπούκια
σεμνά, δίχως καμάρι κι’ υποσχέσεις.
Σήμερα τόσο ωραία
πρωί-πρωί όπως τάειδα, ταράχτηκα...
Μέσ’ στο άνοιγμά τους βόσκει
μια βίαιη δύναμη πούνε σαν τη νειότη.
Κ’ η νειότη αυτή που τρέχει,
τεντώνει τα σαρκώδη φύλλα ως τόξα
Κι’ ως τη ρίζα τ’ ανοίγει
και ξεχύνει της πρόκλησης το μύρο,
μόλις μ’ ένα φυλλάκι διπλωμένο
την παρθένα ομορφιά τους κρύβει.
Η πεταλούδα θάρθη.
- τ’ όνειρο μέσ’ στη μέθη τους περνάει.
Το ριγηλό θε να σηκώση φύλλο
και την καρδιά τους θάβρη.
Μα ω της κάμαράς μου
ωραίοι εξόριστοι θα σας παιδέψη
του ονείρου σας η πλάνη.
Το λίγωμά σας μάταιο θα περάση.
Τα μάτια μου ακλουθάνε
της σάρκας σας το αόρατο ανατρίχιασμα
κ’ η ερωτική σας νάρκη
με το μύρο περνάει μέσ’ στην καρδιά μου.

Η πεταλούδ’ αν είμαι
που σας λείπει, ανοίχτε στων χειλιών μου
τη λαύρα, τη μισόκλειστη καρδιά σας.
Ή αν θέλετε, θα βιάσω
με μι’ άγνωστη λαχτάρα στη γενιά σας
το ανθένιο μυστικό σας,
τη λατρευτή που σας ορθώνει νειότη...
Η ανάσα μου, η πνοή σας
δεν ξέρω τι σας έγυρε τα φύλλα...
τι μούσβησε το φως μέσα στα μάτια.

Ω, φύγε μακριά μου
μακριά όσο μπορεί
κι’ αν σ’ αναζητήση θλιμμένη η ματιά μου
ονείρου που εσβήστη τα χνάρια να βρη.
Στιγμή πια σιμά μου
μη μένεις. Ωιμέ
ούτ’ ένα λουλούδι χλωρό στην καρδιά μου
κι’ αν συ πλανευτής θα πλανέψης κ’ εμέ.
Και πιότερο εμένα
τρελλή ’ναι η καρδιά.
Μου το ’παν τα μάτια σου τα φοβισμένα
θυμάμαι, την πρώτη στον κήπο βραδιά.

Μητέρα μου. παιδί σου εμέ πιστό
με αφήνει η κάθε μέρα που διαβαίνει.
Σε με το πρόσωπό σου εικονιστό
και μέσα μου η ψυχή σου φωληασμένη.
Δε σ’ ένοιωσα πριν να σε χωριστώ
μα η θύμησή σου ακέρια που μου μένει,
μου δείχνει εμένα, εκεί να εξιλαστώ
για πάντα θλιβερή μετανοιωμένη.
Πιστό παιδί σου. Τη μαρτυρική
ζωή σου στη ζωή μου να τη νοιώσω
Μητέρα μου καλή, πονετική.
Και στον κρυφό καημό σου, να μην δουν
τον πόνο σου όσοι αγάπαγες, να δώσω
και γω τα σπλάχνα μου – άνθη να μαδούν.

Ήρθες! ήρθες! πλημμύρισε η χαρά μου
κ’ η λαχτάρα με σφίγγει να με πνίξη.
Ήρθες, όσο κι’ αν μάκρυνεν ο χρόνος,
ο ίδιος χρόνος την πόρτα σούχει ανοίξει.
Ψυχή μου, γιατί μένεις λυπημένος;
Κυττάς το μαρασμό που μ’ έχει ντύσει
σαν την ομίχλη τη δειλινή ώρα;
Θες να σου πω το πως μ’ έχει απαντήσει;
Μα τι σημαίνει. Φαίδρυνε τα χείλη
στης πάναγνης χαράς μου το μεθύσι.
Τι σημαίνει πως ο χειμώνας ήρθε
πριν τίποτε για μένανε ν’ ανθίση.
Τώρα πια, όπως άλλοτε, δε θέλω
εύοσμα άνθη απ’ τα νεανικά σου χέρια.
Είμαι σεμνή. Με κάθαρεν η αγάπη
απ’ τα στολίδια, δες, μ’ έγδυσε πλέρια.
Κύττα πως αγωνίζεται η ψυχή μου
τα στέρεα της ζωής δεσμά να λύση.
ανέσπερον αστέρι να προφτάση
το αργυρό μέτωπό σου να φιλήση.


Χλωμή αδελφούλα
η μέρα φτάνει
και στα ματάκια σου
ύπνος δε φάνη.
Τι σε παιδεύει
κ’ έχεις την όψη
σκληρή; σαν ανθός
που τώχουν κόψει;
Βλέπω η ματιά σου
που δε λυγάει.
Τι σκέψη τάχα
να κυνηγάη;
Χλωμή αδελφούλα
- μη με μαλώσης.
Δε θες τα χέρια
σε με ν’ απλώσης;
Άλλοτε – αχ, πόσο
δεν το ξεχάνω,
δω, στη μικρουλα
καρδιά μου πάνω

Το μέτωπό σου
μου εμπιστευόσουν
κ’ ήσουν γαλήνια
σα να κοιμώσουν
Κι’ αλλοτε... αχ, τότε
μ’ είχες ξεχάσει.
Έκλαιες σα νάχες
τα πάντα χάσει
Μα της χλωμάδας
η αρρώστεια φάνη
το μετωπάκι σου
σα στεφάνι
Σφίγγει ολοένα.
Πια δε θυμάσαι.
- Χλωμή αδελφούλα
πες μου, κοιμάσαι;
Για την αρρώστεια σου
λέω. Θαρρούσα
να την νικήσω
πως θα μπορούσα.
Ξέρω τι αγάπες
κλείνεις στα στήθια.
Θέλεις λουλούδια
και παραμύθια.

Κάποτε μούπες
θαρρώ, θλιμμένη,
για μια ψυχουλα
πώχεις χαμένη.
Κι’ αυτό θα σ’ έχει
πολύ απελπίσει.
Την είχες πιότερο
από με αγαπήσει;
Χλωμή αδελφούλα
πια τι με νοιάζει...
Αχ, η ματιά σου
πως σκοτεινιάζει.
Τα παγωμένα
χέρια σου, Θέ μου...
Δε σ’ είδα τόσο
χλωμή ποτέ μου...
Σήμερα κιόλα,
πριν βασιλέψη
θα πάω στον κήπο
πούχες φυτέψει.
Όλα για μένα
θα ξανανθίσουν.
Θάμαι θλιμμένη,
θα μ’ αγαπήσουν.

Και θα μου δώσουν
κάτι δικό τους.
Τη δροσοχάρη,
το μυστικό τους.
Και μια ιστορία
θάχη καθένα.
Θα την μιλήσουν
σιγά σε μένα.
Για μια ψυχούλα,
για το αγεράκι,
το κρύο σύννεφο
κακό γεράκι.
Και θα στα φέρω
μ’ ακούς; Νυστάζεις;
Σα να κοιμάσαι
κι’ όμως κυττάζεις
Κάπου. Κοιμήσου.
Το φως σιμώνει.
Χλωμή αδελφούλα
δεν είσαι μόνη.
Είμαι κοντά σου,
σε νανουρίζω.
Τα βασανά σου
πικρά γνωρίζω.
Μονάχα ο ύπνος
δε λέει «θυμήσου».
Χλωμή αδελφούλα
Φέγγει... κοιμήσου..

Κάποια μέρα που εγείροταν περήφανα
της ψεύτικης ζωής το πανηγύρι
κ’ ένα σκληρό φως, άκαρπο βασίλευε
που αλλοιώνει τα πάντα και διεγείρει
μονάχα στη ζωή την πιο κοινή,
Το αναπάντητο ρώτημα με γέμισε
κ’ είδα με αμφιβολία και την ψυχή μου.
Τότε άνοιξε μιαν άβυσσο και κρύφτηκε
κ’ έμεινα, δίχως θλίψη, μοναχή μου
στην άσκοπη ζωή που δεν πονεί.
Και πέρασα έτσι. Τώρα που όλα κώπασαν
και του άλλου κόσμου το άγιο φως πλανιέται,
νοιώθω κάποια πνοή που έρχεται απόκοσμη
και δε μου κλαίει και δεν παραπονιέται
μόνο κρυφό σαν κάτι να κρατή.
Μου δείχνει το βραδάκι που όλο κ’ έρχεται
σα νάναι μια υπέρτατη καλωσύνη
και κάτι θέλει να μου πη, μα στέκεται.
λες κρύβει μια λαχτάρα, μια βιασύνη
σε κάποιο χαμογέλιο... νάναι αυτή;

Καρδιά μου, τούτη η ώρα εδώ που εστάθη
με μια δεσποτικιά γαλήνη, κάτι
έχει βαρύ, μ’ αγγίζει σαν το μάτι
του άγριου μοιραίου που λάθεψα πως χάθη.
Ο λογισμός μου τώρα αδυνατίζει
και σκύβει σαν ο ένοχος μπροστά σου.
Καμμιά φωνή να μου φωνάζη, στάσου.
Ούτε μια ελπίδα, εντός μου να φωτίζη.
Και δεν αντέχω, θα τ’ακούσης όλα,
τίποτα δεν εσκέπασεν η λήθη.
Θα σου τα πω σαν ένα παραμύθι
καρδιά μου ερημική κι’ ονειροπόλα.
Κύτταξε το βραδάκι αυτό που κλείνει
τόση γαλήνη κι’ όταν αντικρύζη
τον κάμπο είνε σα χάδι, δε δροσίζει
όμως, μια νοσταλγία μέσα μας χύνει...
Μαντεύω απ’ τη γαλήνη σου τι θλίψη
πικρή σε τρώει φτωχή καρδιά μου κ’ έρμη.
Της ύπαρξής σου σούκλεψαν τη θέρμη
κ’ η δρόσο του καημού σούχει απολείψει.

Λουλούδι που το φως σ’ είχε αγαπήσει
έμεινες μοναχά με τη λαχτάρα,
που αργά γίνηκε φλόγα και κατάρα
τίποτα πια ’πο σε να μην αφήση.
Είδα το φως αυτό να λιγοστεύη
τότε και σένα αγάλια να χλωμαίνης.
Σούειπα, θυμάσαι; Πρέπει να υπομένης
και σούδειξα τη σκέψη που πιστεύει.
Ήταν ωραία κάποτε, θυμάσαι;
την εκαμάρωσες και συ καρδιά μου.
Αχ, η αρμονία πως ώρμησε βαθιά μου
τότε. Μα σε είδα πάλι να λυπάσαι...
Τώρα, για σένα είνε όλα τελειωμένα.
Και τη στερνή πνοούλα έχεις αφήσει.
Η σκέψη μου που μάταια έχει ανθίσει
Μαδάει σε νεκράνθια σπαραγμένα.

Φιλάρεσκα αρωματισμένη η νύχτα πάλι
ήρθε κι’ ως τη φτωχή την κάμαρά μου,
μου ζήτησε ένα γέλιο, τη χαρά μου
και στο προκηρυγμένο μου έσκυψε κεφάλι.
Γιατί τη φιλαρέσκεια ακόμα αυτή σε μένα;
Ακόμα μια βρισιά στα αισθήματά μου.
Ξέρει καλά την ταπεινότητά μου
το μέγα Σύμπαν κ’ η ράβδος του Ποιμένα.
Ξέρει καλά πως κι’ αν τα χείλη στην πληγή μου
με ροδοκλώνια, παίζοντας, ανοίγει,
μια περηφάνια πάντοτε θα πνίγη
και τη βλαστήμια ακόμα στη σιγή μου

Όχι, δεν έχω δάκρια πια για σένα
ψεύτρα Νυχτιά, με τα διαμαντικά
και με τα μάτια σου τα ηλεκτρισμένα.
Στο κάλεσμά σου είμαι άφωνη σα μνήμα.
Και τα τραγούδια τα νοσταλγικά
κ’ οι έρωτες μου σαν το κομμένο νήμα.
Άλλοτε πίστευα στην ομορφιά σου
κι’ όλη καρδιά γινόμουν να πονή.
Κι’ απ’ τις αγάπες σου κι’ απ’ τα καρφιά σου.
Τώρα βλέπω με φρίκη να σιμώνης.
Με με χαϊδεύεις έτσι ταπεινή,
το μίσος μου μονάχα δυναμώνεις

Κυττάξτε με στοιχεία της Φύσης
ψυχρά στοιχεία χωρίς ψτχή.
Ωραίε Υμηττέ συ θα με αφήσης
ή εγώ θα φύγω μοναχή;
Κυττάξτε με, έχω ένα τρυπάνι
μέσ’ στο κεφάλι μου βαθιά.
Τίποτα τούτο δε σας κάνει;
Στοιχεία χωρίς σταλιά καρδιά.
Είχα ζήσει να μαντέψω
το μυστικό σας μια εποχή.
Τη θλίψη σας να γαληνέψω
σεις δυνατά και γω φτωχή.
Είχε η καρδιά μου κ’ ένα δάκρι
για κάθε σας κρυφό χαμό.
Χωρίς εσάς, σε καμμιάν άκρη,
ποτέ δεν είχα αναπαμό.
Εδώ οι κροτάφοι μου που ισκιώνουν
γέμιζαν σκέψη τρυφερή
τότε για σας. Μα τώρα λυώνουν
κ’ η σκέψη είναι ζοφερή.

Κυττάξτε το τρυπάνι που έχω,
πονώ φριχτά στην κεφαλή
και να σας στείλω δεν αντέχω
το τελευταίο μου φιλί.
Αγάλια θα συρθώ ως τα πόδια
εκεί του αντικρυνού βουνού
κι’ απ’ τα στερνά μου ακόμα εφόδια
θα σας μοιράσω καθενού.
Έπειτα στο αίμα βουτηγμένη
του πληγωμένου κεφαλιού,
θ’ αφήσω μια κραυγή πνιγμένη
σας κρώξιμο άγριου πουλιού.

Δεν τραγουδώ παρά γιατί μ’ αγάπησες
στα περασμένα χρόνια.
Και σε ήλιο, σε καλοκαιριού προμάντεμα
και σε βροχή, σε χιόνια,
δεν τραγουδώ παρά γιατί μ’ αγάπησες.
Μόνο γιατί με κράτησες στα χέρια σου
μια νύχτα και με φίλησες στο στόμα,
μόνο γι’ αυτό είμαι ωραία σαν κρίνο ολάνοιχτο
κ’ έχω ένα ρίγος στην ψυχή μου ακόμα,
μόνο γιατί με κράτησες στα χέρια σου.
Μόνο γιατί τα μάτια σου με κύτταξαν
με την ψυχή στο βλέμμα,
περήφανα στολίστηκα το υπέρτατο
της ύπαρξής μου στέμμα,
μόνο γιατί τα μάτια σου με κύτταξαν.
Μόνο γιατί όπως πέρναα με καμάρωσες
και στη ματιά σου να περνάη
είδα τη λυγερή σκιά μου, ως όνειρο
να παίζει, να πονάη,
μόνο γιατί όπως πέρναα με καμάρωσες.
Γιατί δισταχτικά σα να με φώναξες
και μου άπλωσες τα χέρια

κ’ είχες μέσα στα μάτια σου το θάμπωμα
- μια αγάπη πλέρια,
γιατί δισταχτικά σα να με φώναξες.
Γιατί, μόνο γιατί σε σέναν άρεσε
γι’ αυτό έμεινεν ωραίο το πέρασμά μου.
Σα να μ’ ακολουθούσες όπου πήγαινα,
σα να περνούσες κάπου εκεί σιμά μου.
Γιατί, μόνο γιατί σε σέναν άρεσε.
Μόνο γιατί μ’ αγάπησες γεννήθηκα,
γι’ αυτό η ζωή μου εδόθη.
Στην άχαρη ζωή την ανεκπλήρωτη
μένα η ζωή πληρώθη.
Μόνο γιατί μ’ αγάπησες γεννήθηκα.
Μονάχα για τη διαλεχτήν αγάπη σου
μου χάρισε η αυγή ρόδα στα χέρια.
Για να φωτίσω μια στιγμή το δρόμο σου
μου γέμισε τα μάτια η νύχτα αστέρια,
μονάχα για τη διαλεχτήν αγάπη σου.
Μονάχα γιατί τόσο ωραία μ’ αγάπησες
έζησα, να πληθαίνω
τα ονείρατά σου, ωραίε που βασίλεψες
κ’ έτσι γλυκά πεθαίνω
μονάχα γιατί τόσο ωραία μ’ αγάπησες.

Την ομορφιά που κλείνω μέσα μου
κανείς δεν θέλω να τη νοιώση.
Δε θα μπορούσε να τη σίμωνε
χωρίς γι’ αυτό να τη πληγώση.
Έχω ένα κρίνο, κρίνο ολάνοιχτο
χωρίς καμμιά σκιά στην όψη.
Καμμιά ηδονή δεν επεθύμησε
να το φιλήση, να το κόψη.
Έχω ένα ρόδο που ζυγιάζεται
πάνω στην ίδια του τη φλόγα
κ’ είναι σα νάγινε ολοκαύτωμα
και να σιωπούσε και να ευλόγα.
Μια μαργαρίτα πούνε αμφίβολη
μ’ όλο το ναι που λέει η καρδιά της.
Μόνον αφήνει να λικνίζεται
παθητικά την ομορφιά της.
Κι’ άλλα λουλούδια πούνε σύμβολα
κι’ άλλα μονάχα που μεθούνε,
μα τόσο είνε όλα λεπτοκάμωτα,
φανταστικά μόνον ανθούνε.
Την ομορφιά που κλείνω μέσα μου
κανείς ποτέ δε θα τη νοιώση.
Κι’ αν την πληγώση θάναι ανίδεος
κι’ ούτε γι’ αυτό θα μετανοιώση.


Αχ, η καρδιά μου νοσταλγεί,
τώρα που φεύγει η μέρα,
το ροδινό ξημέρωμα,
τον ήλιο, τον αιθέρα.
Τα παιδικά χαμόγελα,
το κύμα που απαντούσε
στο φλοίσβημα της πρόσχαρης
φωνούλας μας που αχούσε.
Τη βάρκα που λικνίζοταν
στη μέθη μας του ονείρου,
το αβρό τραγούδι που έσμιγε
τη σιγαλιά του απείρου.
Τη χαραυγή που ρόδιζε
τα σεντεφένια πλάτια,
την πεθυμιά την άχραντη
στ’ αγγελικά μας μάτια.
Αχ, η καρδιά μου νοσταλγεί,
τώρα που η μέρα σβήνει,
της ομορφιάς το πέρασμα,
τη νειότη που μ’ αφήνει.


Έλα γλυκέ, κι’ αν φτάνη η νύχτα
και το σκοτάδι δε σ’ αρέση,
αστέρινο θαμπό στεφάνι
η αγάπη μου θα σου φορέση.
Στο ταραγμένο μέτωπό σου
αργά τα δάχτυλα θα σύρω
κι’ ό,τι είνε πάθος στην καρδιά σου
θ’ ανθίση δάκρια και μύρο.
Θα σου καρφώσω ένα λουλούδι
τ’ όνειρο πάνω στην καρδιά σου,
θα πλέξω τα ξερά τα φύλλα
με τα κατάχλωρα μαλλιά σου.
Το δέσμιο πόθο μου θ’ αφήσω,
μια πεταλούδα ναρκωμένη,
κ’ έτσι στα χείλη σου θα νοιώσης
κάτι σα γύρη να σου μένη.
Έλα γλυκέ κι’ ας φτάση η νύχτα.
Θα φέγγη η νειότη σου με θλίψη
το σκοτεινό να υφαίνω πέπλο
που ηδονικά θα με καλύψη.


Δε μ’ έφτανε ούτε καν αχός
μέσ’ στη ζωή που ζούσα.
Κ’ η θύμηση λιγόθυμη
των όσων αγαπούσα.
Κ’ ήρθε η ματιά σου γελαστή
εαρινή ελπίδα
και για τα που μου λείψανε
μου μίλησε μ’ ελπίδα.
Μα είνε οι χαρές μας φτερωτές
και το φθινόπωρο είνε
μέσα στην ίδια μου φωνή
που σου φωνάζει: μείνε.
Και της ματιάς σου ο γελαστός
ήλιος θα βασιλέψη
και τ’ όνειρο θα ξεχαστή
προτού καν αληθέψη.


Δε μ’ έφτανε ούτε καν αχός
μέσ’ στη ζωή που ζούσα.
Κ’ η θύμηση λιγόθυμη
των όσων αγαπούσα.
Κ’ ήρθε η ματιά σου γελαστή
εαρινή ελπίδα
και για τα που μου λείψανε
μου μίλησε μ’ ελπίδα.
Μα είνε οι χαρές μας φτερωτές
και το φθινόπωρο είνε
μέσα στην ίδια μου φωνή
που σου φωνάζει: μείνε.
Και της ματιάς σου ο γελαστός
ήλιος θα βασιλέψη
και τ’ όνειρο θα ξεχαστή
προτού καν αληθέψη.

Μέσ’ στο σπιτάκι μου ήταν μια φορά
της ξεγνοιασιάς το μύρο.
Και γω ήμουν το τραγούδι με φτερά
που ξεπετιόταν γύρω.
Μα λίγο λίγο πίκραινε ο σκοπός
στα παιδικά μου χείλη
και σάμπως ένας χρόνος αγριωπός
νάχε άξαφνα ανατείλει.
Λυγίστη του πατέρα μου η βουλή
στα θαλασσιά του μάτια
κ’ έκλεισαν σα να βάρυναν πολύ.
Μέσ’ στ’ άφωνα δωμάτια,
Περήφανη η μητέρα μου κι’ ορθή
στα πλουμιστά σαντάλια,
λες άφησε η ψυχή της να παρθή
στοχαστική σαν ντάλια.
Και τα παιδιά της πίκρας το γραφτό
να ζουν και να σωπάνε
και φύλλα απώνα ανώφελο φυτό
σκορπίστηκαν και πάνε.

Κρυφά, βουβά τα δάκρυα του καημού
στέγνωσαν στα χλωμά τα μάγουλά μου
και στάθηκα το νόημα του χαμού
ζητώντας άθελά μου.
Και στάθηκα ρωτώντας το γιατί
στα πλούσια, στα περήφανα στολίδια
κ’ είπα, νάταν η αγάπη τάχα αυτή;
η ζωή μην ήταν η ίδια;
Και στάθηκα ρωτώντας το γιατί
εκεί που άλλοτε η νειότη μου ευωδούσε
κι’ άκουσα μια φωνή, μια βαρετή
φωνή που προβοδούσε.
Κ’ έμεινα εκεί στημένη, ως που σιγά
το ρώτημα σε γέλιο απολιθώθη
και το βαθύ σκοτάδι που σιγά
στα μάτια μου καρφώθη.
Καμμιά φωνή δε φτάνει απ’ τα πολλά
τα δυνατά πριν ’πο μένα πήγαν.
Οι γνωστικοί με κύτταξαν καλά
κ’ είπαν πως είμαι φάντασμα και φύγαν.


Ποια μοίρα να μου ετοίμασε το πέρασμα,
ποιο πνεύμα μ’ έχει πάρει,
τη νύχτα απόψε τη φθινοπωριάτικη
μ’ ένα μεγάλο θλιβερό φεγγάρι.
Στον κήπο του Ζαππείου, φωλιά του έρωτα;
Εγώ μια σκιά που σέρνεται στο χώμα,
ένα φύλλο που πια τη ρίζα του έχασε
και που το παίρνει ο άνεμος ακόμα.
Έρημα τα δρομάκια, έρημοι οι πάγκοι του.
Το σπάνιο φύλλωμα σωπαίνει
αμφίβολα. Προ μιας στιγμής εφύγανε
οι ερωτευμένοι.
Εδώ ένας νέος σκυθρωπός ετοίμαζε
κάποια χαρά στην παθιασμένη ζωή του.
Φιλούσε ενός μικρού χεριού τα δάχτυλα
μεθούσεν η συλλοή του.
Εκεί, κάποιος ποτέ που δεν επίστεψε
ζητά απ’ τα ωραία χείλη
το μάταιον όρκο. Πόσο πιο καλλίτερα
νάτανε σιωπηλά και να τα εφίλει.
Εδώ, πάνω σ’ αυτό το αρχαίο μάρμαρο
είχε καθήσει η κόρη κ’ ένας άντρας ξανθός σαν ήλιος, το είδωλο
της αγάπης εθώρει.
Κάποιος, μέσ’ στις σκιές που όλο βαθαίνουνε,
ένας θεός που εξιλασμό ζητούσε,
μιας παρθένας το σώμα ξέσκεπο άπλωσε
και της νύχτας τα πνεύματα καλούσε.
Στον πάγγο που το βάρος τον γονάτισε
τον έδειρε μια τρικυμία,
κλαίγανε, κλαίγαν δυο ψυχές που αρρώστησαν
και δεν τους δίνει η αγάπη τους χαρά καμμία.
Τόσα φιλιά και κρυφοαναστανέγματα
σε μια στιγμή πως σβήσαν!
Το αγέρι του φθινόπωρου δυνάμωσε
κ’ οι ερωτευμένοι φύγαν και μ’ αφήσαν.
Να, μόλις φύγαν. Μένει ακόμα το άρωμα
τριγύρω εδώ χυμένο.
- Και γω μια σκιά που δε θα με υποψιάζονταν
κανείς, τι θέλω εδώ, τι μένω;


Ας περάσει πια η μέρα με το φως της.
Η νύχτα γιατί τόσο αργοπορεί;
Στων πεύκων τις σκιές μια πολυθρόνα
με καρτερεί.
Των θαλάμων θα σβήσουνε τα φώτα
κι’ ο ύπνος θάρθη σα λιγοθυμιά.
Ένα αδειανό κρεββάτι, εδώ δίνει
εντύπωση καμμιά.
Θα με διπλώση το σκοτάδι κι’ όπως
μέσ’ στις βαθιές σκέψεις θα μπερδεφτώ,
πως είμαι θα πιστέψω πάλι κάτι
από τον κόσμο αυτό.
Μέσα στο φόβο θα βαθαίνη η νύχτα
όταν ο άνεμος θάρθη ξαφνικά.
Ο ευκάλυπτος τα μαλλιά του θα τινάξη
και των ονείρων μαζί τα μυστικά.
Το μυστικόν αγώνα θα γροικάω
του φθινοπώρου, ανίκητος εχθρός.
Θα με λικνίζη χαρωπό τραγούδι
ο απελπισμένος θρος.
Κι’ αν δεν την καρτερώ, ξέρω πως θάρθη
η γάτα αυτή που νυχτοπερπατεί,
μια γάτα που δεν ξέρει τι είνε χάδι
και δεν το δίνει και δεν το ζητεί.


Του φθινοπώρου η πνοή περνάει
στα δέντρα που δεν τα φοβίζει
καταστροφή.
Ο ευκάλυπτος την κυβερνάει,
μιλούν σα φίλοι και λυγίζει
τη νέα κορφή.
Ο πεύκος άκουε μεθυσμένος
κάποιονε θρύλο που θρηνούσε
μέσ’ στα κλαδιά.
Θυμάται που συλλογισμένος
ο ερωτικός ποιητής περνούσε,
όλος καρδιά.
Τα μάτια του γέμιζε ο πόνος.
Στα σφραγισμένα χείλη ανθούσε
το χλωμό φως.
Ο ποιητής περνούσε μόνος.
Του τραγουδιού του ακόμη αχούσε
ο στεναγμός.
Μα τώρα σιώπησε η καρδιά του
Και μόνον ο έρωτάς του μένει
και περπατεί.
Και όλοι μας λέμε είναι η σκιά του
που τριγυρίζει. είναι η θλιμμένη
σκιά του ποιητή.

Σ’ ένα γλέντι με κάλεσαν οι συντρόφοι.
Δε θ’ αρνηθώ. Θα πάω να λησμονήσω!
Θα φορέσω το κόκκινό μου φόρεμα
και την ίδια ομορφιά μου θα φθονήσω.
Το νεκρό πώχω μέσα μου περήφανα
και στοργικά μαζί μου θα τον πάρω.
Θάμαι χαρωπή, σα μυστικόπαθη
θάμαι μια αποσταλμένη από το Χάρο.
Οι μελλοθάνατοι σύντροφοι στο γλέντι τους
κι’ αν πίνουνε κρασί δε θα μεθούνε.
Μια κατάρα θα στέκεται στο πλάι τους
μα θάμαι ωραία και δε θα υποψιασθούνε.
Έπειτα ένα τραγούδι θα ζητήσουνε
μήπως σε μια χλωμή χαρά ελπίσουν,
μα τόσο αληθινό θαν’ το τραγούδι μου
που σαστισμένοι θα σωπήσουν.





σε πολύτιμο χώρο βαλμένο,
κοίτα να το λέει
η καρδιά σου!
. 11
Στα κλαδιά της αυγής
 

Χαράζει. Δρόμος γυμνός.
Μια πεταλούδα.
Στα κλαδιά της αυγής
όνειρα μεταξένια
θροϊζει η μέρα.
Τριαντάφυλλα
σε πολυτελές βάζο.
Βρώμικο νερό.
Φύλλα ξερά.
Άνθη σάπια. Μυρωδιά
δόξας ληγμένης.
. 13
Άδειο συντριβάνι.
Θροϊζουν τα φύλλα
απ’ τα χελιδόνια.
Ήχος σιγαλιάς.
Αύρα αγγέλων μυρώνει
τις προσευχές μου.
Παγώνουν τα χέρια
τη νύχτα ψηλαφώντας.
Λάμπουν τ’ άστρα.
Λυγίζει τα δέντρα
το χιόνι. Λάμπουν τ’ άστρα
μες απ’ τα κλαδιά.
 

στο σαλόνι του μυαλού
τα ποιήματα.
Ψάρια στη γυάλα.
Ωκεανός ονείρων.
Γυάλινα κλουβιά.
Δόξα.
Το συνηθίζει
να γελά πριν γκρεμίσει.
Μικρός ποιητής.
Σχισμένα τα χαρτιά του.
Θύτες που γελούν.
. 15
Προσευχή απλή.
Ρόδο στο θρόνο του Θεού.
Επανάσταση.
Προσευχή απλή.
Αηδόνι στο κλαδί
του καλοκαιριού.
Ζεστό πρωινό
κήρυκας του καύσωνα.
Δροσοσταλίδες.
Νότες τριζονιών.
Άστρα καρφιτσωμένα
Στη δροσιά τ’ουρανού.
Πανσέληνη σιγαλιά

Έξω, η φύση γιορτάζει
Το καλοκαίρι.
Τζιτζίκι μικρό,
κρυμμένο διαλαλείς
το καλοκαίρι.
Προς τη θάλασσα
ακούραστο οδεύει
γάργαρο νερό.
Όνειρα που χάνονται
στη θάλασσα του κόσμου.
Κλειστό κοχύλι.
Σβησμένο ηφαίστειο
λάβα πόνος.
. 17
Κούπες τα χέρια μου
και κάνει ο άνεμος
πως τον έπιασα.
Κούπες τα χέρια μου.
Συλλέγω τον ουρανό
που βρέχει ζωή.
Σπασμένο παγκάκι.
Μούχλα. Ίσα που χωρά
ο γέρος άστεγος.
Πουλί στα χέρια του Θεού
κουρνιάζει η προσευχή του.
 

Κηρύχτηκε πόλεμος
σ’ άγραφο χαρτί.
Λακκούβα νερό.
Βαθιά γαλάζια λίμνη
ξένοιαστου παιδιού.
Ξεφλουδισμένοι
τοίχοι. Τρύπες. Έρημες
φωλιές χελιδονιών.
Ερειπωμένο
σπίτι. Ιστοί αράχνης.
Μυρωδιά μούχλας.
Μια ηλιαχτίδα πέφτει
στην ανάπηρη κούκλα.
. 19
Δοκάρια τρίζουν
στο φύσημα του βοριά.
Γυαλιά θρύψαλα.
Αγάπη άδεια σα βοριάς
σ’ ερειπωμένο σπίτι.
Άδειος δρόμος.
Στο φως του φεγγαριού
παλιός φανοστάτης.
Βόλτα σε Μαγιάτικη νύχτα
Ι
Έρημος δρόμος.
Σταμάτησε η βροχή.
Βήματα βουβά.
Μόνο τα δάκρυά μου
Βρέχουν πια την άσφαλτο.
ΙΙ
Έρημος δρόμος.
Πάει κι αυτή η μέρα.
Φεγγάρι, που είσαι;
ΙΙΙ
Αυτοκίνητο
που δε σταματά. Πάλι
μόνος ο δρόμος.
 

I
Στα δύο κόβει
το φεγγαρόφωτο,
μια ενυδρίδα.
Έναστρες ιδέες κλωσσά
η γαλήνια νύχτα.
II
Στην ομίχλη βουτά
ολόγιομο φεγγάρι
η καρδιά μου.
III
Οι δύο λίμνες.
Πινέλο η ομίχλη
βάφει τα βουνά.
Θείο κέντημα. Φάλτσες
κλωστές πνίγουν τη στιγμή.
. 21
Ο μουσικός με τ’ ακορντεόν
Ι
Μελωδία νέκταρ.
Μέλισσα κι εγώ τρυγώ
τις αναμνήσεις μου.
ΙΙ
Τραγούδι πικρό.
Γύρη στα μάτια τ’ αγέρα
παλμός δακρύων.
ΙΙΙ
Αλαφροπερπατά
ο ήχος στην καρδιά μου.
Ρόδινο δείλι.
ΙV
Γλιστρά το τραγούδι
απ’ τα δάχτυλα της καρδιάς.
Νέο ποίημα.
 Β

Ι
Στην ξέπλεκη
κουρνιάζει δροσιά του νερού
γάργαρος ήλιος.
ΙΙ
Κελαρύζει
στο θρόισμα της πλάσης
καβάλα, η καρδιά.
Γαλήνη καταρράκτης
Ξεχύνεται στην ψυχή.
ΙΙΙ
Ακατάπαυστη
καντάδα κάνει το νερό
στα πλατάνια.
ΙV
Ακκομπανιάρει
τα πουλιά που κελαηδούν
το γάργαρο νερό.
. 23
V
Ον τρόπο επιποθεί η έλαφος επί τας πηγάς των υδάτων,
ούτως επιποθεί η ψυχή μου προς σε, ο Θεός 
Ακατάπαυστα
γάργαρο νερό κυλά
Ήλιο κουβαλώντας.
Μύριες στάλες προσευχής
αγγίζουν τον ουρανό.
 

Ι
Σκότος σκεπάζει
την πλάση. Το φεγγάρι
πήρε άδεια.
ΙΙ
Ουρλιάζειο Βοριάς.
Δέντρα που σκύβουν μπρος του
προσκυνώντας τον.
Φύλλα ξερά στη ράχη του
όνειρα μαραμένα.
ΙV
Ακινησία.
Κούπα η νύχτα και πίνω
τη γαλήνη της.
Χρόνος
I
Στρείδι που γεννά
λευκά μαργαριτάρια
στο βυθό χωμένο.
Τι αιωνιότητα
που κυλά στις φλέβες του.
II
Γλυκιά απλότητα
κυνηγημένη
στην αρένα του χρόνου
απ’ τα λιοντάρια
της Ματαιότητας.
. 25
Της Αντίστασης.
Ι
Λυσσά ο βοριάς.
Κουλουριάζεται η φύση
μαστιγωμένη.
Παιδιά κρεμούν στη ράχη του
αεροπλανάκια.
ΙΙ
Ραγισμένος δρόμος.
Μαργαρίτα ορθώνει
φλόγες αντίστασης.
ΙΙΙ
Έσπασε ο δρόμος
και φάνηκε το χώμα
από κάτω.
IV
Σπίθες στη στάχτη.
Όνειρα κι οράματα
Επανάστασης.
V
Σπίθα άτακτη
καραδοκεί στις στάχτες.
Επανάσταση.
 

Στο υδάτινο
ξαποσταίνει πάπλωμα
η μέρα που δύει.
ΙΙ
Γλιστρά το δείλι,
άλικο, στη σιωπή
της θάλασσας.
ΙΙΙ
Πάλι ξέφυγε
του δειλινού το χρώμα
απ’ την πένα μου.
. 27
Στάλες Πάσχα
Ι
 Τέτρωται Άδης, εν τη καρδία δεξάμενος
 τον τρωθέντα λόγχη την πλευράν
 και στένει πυρί Θείω δαπανώμενος...
 
Ήλιος σφαλιστός.
Παράλυτος αγέρας.
Βουβά τα πουλιά
ακούν τον απόηχο
της συντριβής της Πύλης.
ΙΙ
Κυριακάτικες
δροσοσταλιές. Άγγελος
το Φως θροίζει.
ΙΙΙ
Ούτ’ ένα σύννεφο.
Νέκταρ δροσιάς κλωσσάει
φρέσκο αγέρα.
Αχτίδες παραδείσου
καινή γεννούν αυγή.
 

Κίτρινα φύλλα
στη λίμνη. Μαγιάτικη
τα λικνίζει αύρα.
Από φύλλο σε φύλλο
πηδώντας οι σκέψεις μου
τη χαραμάδα περνούν
του ορίζοντα
για να κουρνιάσουν στον ήλιο.
. 31
Ασέληνη νύχτα
Ι
Φώτα της πόλης.
Νότες φάλτσες
στης σιωπής
το πεντάγραμμο.
Κι η προσευχή
ακόμη,
κουνά
πιο σιγά
τα φτερά της
μην τυχόν
και ταράξει
την προσευχή
της σιωπής.
ΙΙ
Αφέγγαρη σιωπή.
Φωτοχυσία της Δόξας
του Δημιουργού.
 

Ι
Ήχος της σιωπής
κουρνιασμένος στης νύχτας
τα σκεπάσματα.
ΙΙ
Ταξιανθίες
ανεξερεύνητης σιγής
απλώνουν ακτίνες
έναστρης μουσικής
στο δωμάτιό μου.
Λευκό χαρτί ο νους
στίχο στίχο γίνεται
κι αυτός σιγή.
. 33
Στάλες βροχής
Στάλες βροχής
λαμπυρίζουν
πάνω στα χαλάσματα.
Κισσός απτόητος
αναρριχάται
τη μούχλα του χρόνου
ποδοπατώντας.
Σκαλωσιά
για καινή ποίηση
σα μουσική
που ανασταίνεται
απ’ τον τάφο
του χρόνου.
 

Θροΐζει τα φύλλα
η θαλασσινή αύρα
σαν καρδιές
που κεντρίζει
ο πόθος του έρωτα
στα γεννοφάσκια του
τότε που οι ματιές
δεν έχουν γίνει ακόμη φιλί
κι αφρίζει το αίμα
ποθώντας αγκαλιές,
κύμα που σκάει στην ακτή
κι ακολουθεί κι άλλο,
ευωχία σκιρτημάτων.
. 35
Αν όταν ξυπνήσεις
στην Αρχοντούλα
Αν όταν ξυπνήσεις
σου λείπει κάτι
είναι που έκλεψα
ένα φιλί απ’ τα χείλη σου.
Ήταν τόσο νόστιμα
μα δίστασα να σε ξυπνήσω
γιατί ήσουν όνειρο
που ρέει στάλα στάλα στην καρδιά
και δεν πίστευα
πως ένα τέτοιο όνειρο
ποτίζει έρωτα τον ξύπνιο μου.
 

Χρυσοπόρφυρο δείλι
στο πρασινογάλαζο νερό
απλώνει το φως
στάλα στάλα η νύχτα
να τ’ αλαφροπερπατήσει
και τ’ άστρα της
μ’ αυτό να χρίσει.
. 37
Πουλιά πετούν
Πουλιά πετούν
από πάνω μου.
Στάλες Θεού
στο άνυδρο πεντάγραμμο
της αυλής μου
νότες ουράνιου τόξου
στα μαυρισμένα
απ’ το μελάνι
της καθημερινότητας
άνθη μου.
 

Φεγγαρόφωτο
πουλί αργυρό
στις καλαμιές κουρνιασμένο.
Άστρα καημοί
και προσευχές
στον ουρανό
κουρνιασμένες.
. 39
Με λίγα τζιτζίκια συντροφιά
Μικρό ποίημα
νήπια τα φτερά
του πενταγράμμου σου
για μια τέτοια καντάδα.
Το μολύβι
θέλοντας και μη
σταματά για ν’ ακούσει.


Μαχαίρι σχίζουν
το κρύο οι καμπάνες.
Ήλιος γελαστός
διαπερνά τα κλαδιά
της λεμονιάς
και με τη γεύση της
στα χείλη του
φτερά δίνει στον αέρα
της Άνοιξης
στην αυγή που μόλις ξύπνησε
και διψά να γίνει
ένα ταπεινό κλαδάκι του.
. 41
Βόλτα σε Μαγιάτικη νύχτα:
Γυρίζοντας σπίτι
Έρημος δρόμος.
Σκυλί που αλυχτά.
Δάκρυα οι μνήμες
δραπετεύουν
στον ελεύθερο αέρα.
Μια πυγολαμπίδα,
και κάνω να την πιάσω,
μου ξεφεύγει. Σκότος.
Σκυλί που αλυχτά.
 

Έντομα
οι ιδέες
βουίζουν
γύρω
απ' το κεφάλι
και τα χέρια μου
κι εγώ παίρνω
την απόχη μου
και τις πιάνω.
Εκτός κι αν
με προλάβει
βατράχι
η καθημερινότητα
με την εντομοκτόνο
γλώσσα της.
. 43
Στίχοι βαρίδια
Στίχοι βαρίδια
στην αδύνατη πλάτη
και πάνω τους βιβλία πολλά
να τους περιπαίζουν
βλέμμα στο τσιμέντο πεταμένο
και κοκκινίζει
απ’ το λίγο χώμα της πλάσης
που ξετρύπωσε
ποίημα μικρό σα μυρμήγκι
που χτίζει τη φωλιά του
σε μέρη που ανθρώπου νους
δε χωράει! 

Μυρωδιά πασχαλιάς
καβάλα στο δειλινό.
Τριζόνι κρυμμένο
μοιρολόι αρχίζει
στον αποσπερίτη
για τους αυγερινούς του
που ποτέ δεν τόλμησε
να τους κάνει μέρα.
ΙΙ
Μυρωδιά πασχαλιάς.
Λάμπει το λευκό κλουβί
στο φως των άστρων.
. 45
ΙΙΙ
Λάμπει το φως των άστρων,
στη μυρωδιά της πασχαλιάς
φιλτραρισμένο,
πάνω στα φτερά
του πουλιού που ποτέ
δεν έπαψε να ραμφίζει
τα κάγκελα του κλουβιού
για τη μέρα κείνη
που λεύτερο θα κουρνιάζει
στις πασχαλιές
υπό το φως των άστρων.
 


Μισοφέγγαρο
σιγά σιγά
πανσέληνο ετοιμάζει.
Με κάθε κύλισμα της μέρας
ανακτά το χαμένο έδαφος
για να λάμπει
σ’ όλο του το μεγαλείο
με το φως το Ήλιου.
. 47
Ποίηση
Απομονωμένη λέξη
γυμνή
καυτές χαίνουσες πληγές
αίμα ποτάμι
πάνω στα βράχια
της τόλμης
που τα κατασπαράζουν
με το φαρμάκι τους
οι Λερναίες Ύδρες
των κυμάτων
του κόσμου
και παραδίπλα
ένας δαυλός αναμμένος
που δεν τολμάνε
να ζυγώσουν.
 
 
οταν ο ηλιος δυει
οι σκεψεις γινονται γραπτα


ενας μικρος
γυριζει το δισκο
στη ροκ πλευρα
ο δισκος οφειλει να σεβεται
πρωτιστως τον ακροατη
κ’ επειτα το πικ-απ
εχει κ’ αυτο την ιστορια του
κ’ ερωτοτροπεί με τη βελόνα
οταν το γρατσουνα
οπως αρεσει στη μανα
του μικρου να ξινει
το μουνι της

αν ξυπνουσαμε
με τα ματια καποιου αλλου
θα πονταρα σ’ εκεινα
που δεν γνωριζουν απο φοβο
οταν αναβουν τα φωτα
της Λιοσιων


δε με δουλευεις
οταν μου λες εγω για σενα
κ’ εισαι σταρχιδια σου
δε σε δουλευω
οταν σου λεω εγω για σενα
κ’ ειμαι σταρχιδια μου
V
εδω
ελλησποντος
κατι οικειο
μια παυση


τα καταστηματα
ειναι μικρα πρασινα ανθρωπακια
που τα παταω με τη σολα
του παπουτσιου μου
και κανουν κλατς


το φθινοπωρο ειναι μια μυγα
που γυροφερνει το κρανιο


Άφησέ με να έρθω μαζί σου. Τι φεγγάρι απόψε!
Είναι καλό το φεγγάρι, - δε θα φαίνεται
που άσπρισαν τα μαλλιά μου. Το φεγγάρι
θα κάνει πάλι χρυσά τα μαλλιά μου. Δε θα καταλάβεις.
Άφησέ με να έρθω μαζί σου.
Όταν έχει φεγγάρι μεγαλώνουν οι σκιές μες στο σπίτι,
αόρατα χέρια τραβούν τις κουρτίνες,
ένα δάχτυλο αχνό γράφει στη σκόνη του πιάνου
λησμονημένα λόγια δε θέλω να τ ακούσω. Σώπα.
Άφησε με να έρθω μαζί σου
λίγο πιο κάτου, ως την μάντρα του τουβλάδικου,
ως εκεί που στρίβει ο δρόμος και φαίνεται
η πολιτεία τσιμεντένια κι αέρινη, ασβεστωμένη με φεγγαρόφωτο,
τόσο αδιάφορη κι άυλη
τόσο θετική σαν μεταφυσική
που μπορείς επιτέλους να πιστέψεις
πως υπάρχεις και δεν υπάρχεις
πως ποτέ δεν υπήρξες, δεν υπήρξε ο χρόνος κι η φθορά του.
Άφησε με να έρθω μαζί σου.....
Θα καθίσουμε λίγο στο πεζούλι, πάνω στο ύψωμα,
κι όπως θα μας φυσάει ο ανοιξιάτικος αέρας
μπορεί να φανταστούμε κιόλας πως θα πετάξουμε,
γιατί, πολλές φορές, και τώρα ακόμη,
ακούω τον θόρυβο του φουστανιού μου
σαν τον θόρυβο δύο δυνατών φτερών που ανοιγοκλείνουν,
κι όταν κλείνεσαι μέσα σ αυτόν τον ήχο του πετάγματος
νιώθεις κρουστό το λαιμό σου, τα πλευρά σου, τη σάρκα σου,
κι έτσι σφιγμένος μες στους μυώνες του γαλάζιου αγέρα,
μέσα στα ρωμαλέα νεύρα του ύψους,
δεν έχει σημασία αν φεύγεις ή αν γυρίζεις
κι ούτε έχει σημασία που άσπρισαν τα μαλλιά μου,
(δεν είναι τούτο η λύπη μου η λύπη μου 


είναι που δεν ασπρίζει κι η καρδιά μου).
Άφησε με να έρθω μαζί σου
Το ξέρω πως καθένας μοναχός πορεύεται στον έρωτα,
μοναχός στη δόξα και στο θάνατο.
Το ξέρω. Το δοκίμασα. Δεν ωφελεί.
Άφησε με να έρθω μαζί σου....
Τούτο το σπίτι στοίχειωσε, με διώχνει θέλω να πω έχει παλιώσει
πολύ, τα καρφιά ξεκολλάνε,
τα κάδρα ρίχνονται σα να βουτάνε στο κενό,
οι σουβάδες πέφτουν αθόρυβα
όπως πέφτει το καπέλο του πεθαμένου
απ' την κρεμάστρα στο σκοτεινό διάδρομο
όπως πέφτει το μάλλινο τριμμένο γάντι της σιωπής
απ' τα γόνατά της
ή όπως πέφτει μιά λουρίδα φεγγάρι στην παλιά,
ξεκοιλιασμένη πολυθρόνα.
Κάποτε υπήρξε νέα κι αυτή, - όχι η φωτογραφία που κοιτάς
με τόση δυσπιστία
λέω για την πολυθρόνα, πολύ αναπαυτική,
μπορούσες ώρες ολόκληρες να κάθεσαι
και με κλεισμένα μάτια να ονειρεύεσαι ό,τι τύχει
- μιάν αμμουδιά στρωτή, νοτισμένη, στιλβωμένη από φεγγάρι,
πιο στιλβωμένη απ' τα παλιά λουστρίνια μου που κάθε μήνα τα δίνω
στο στιλβωτήριο της γωνίας,
ή ένα πανί ψαρόβαρκας που χάνεται στο βάθος
λικνισμένο απ' την ίδια του ανάσα,
τριγωνικό πανί σα μαντίλι διπλωμένο λοξά μόνο στα δύο
σα να μην είχε τίποτα να κλείσει ή να κρατήσει
ή ν' ανεμίσει διάπλατο σε αποχαιρετισμό.
Πάντα μου είχα μανία με τα μαντίλια,
όχι για να κρατήσω τίποτα δεμένο,
τίποτα σπόρους λουλουδιών ή χαμομήλι μαζεμένο
στους αγρούς με το λιόγερμα
ή να το δέσω τέσσερις κόμπους σαν το αντικρινό γιαπί
ή να σκουπίζω τα μάτια μου, - διατήρησα καλή την όρασή μου,
ποτέ μου δεν φόρεσα γυαλιά. Μιά απλή ιδιοτροπία τα μαντίλια....
Τώρα τα διπλώνω στα τέσσερα, στα οχτώ, στα δεκάξι
ν' απασχολώ τα δάχτυλά μου. Και τώρα θυμήθηκα
πως έτσι μετρούσα τη μουσική σαν πήγαινα στο Ωδείο
με μπλε ποδιά κι άσπρο γιακά, με δύο ξανθές πλεξούδες
- 8, 16, 32, 64, -
κρατημένη απ' το χέρι μιας μικρής φίλης μου ροδακινιάς
όλο φως και ροζ λουλούδια,
(συγχώρεσέ μου αυτά τα λόγια κακή συνήθεια) 32, 64, -
κι οι δικοί μου στήριζαν μεγάλες ελπίδες στο μουσικό μου τάλαντο.
Λοιπόν, σου λεγα για την πολυθρόνα
ξεκοιλιασμένη φαίνονται οι σκουριασμένες σούστες, τα άχερα
έλεγα να την πάω δίπλα στο επιπλοποιείο,
μα που καιρός και λεφτά και διάθεση τι να πρωτοδιορθώσεις; -
έλεγα να ρίξω ένα σεντόνι πάνω της, - φοβήθηκα
τ' άσπρο σεντόνι σε τέτοιο φεγγαρόφωτο. Εδώ κάθισαν
άνθρωποι που ονειρεύτηκαν μεγάλα όνειρα,
όπως κι εσύ κι όπως κι εγώ άλλωστε,
και τώρα ξεκουράζονται κάτω απ' το χώμα
δίχως να ενοχλούνται απ' τη βροχή ή το φεγγάρι.
Άφησε με να έρθω μαζί σου...
Θα σταθούμε λιγάκι στην κορφή της μαρμάρινης σκάλας του Αϊ-Νικόλα,
ύστερα εσύ θα κατηφορίσεις κι εγώ θα γυρίσω πίσω
έχοντας στ' αριστερό πλευρό μου τη ζέστα
απ' το τυχαίο άγγιγμα του σακακιού σου
κι ακόμη μερικά τετράγωνα φώτα από μικρά συνοικιακά παράθυρα
κι αυτή την πάλλευκη άχνα απ' το φεγγάρι
που 'ναι σα μια μεγάλη συνοδεία ασημένιων κύκνων
και δε φοβάμαι αυτή την έκφραση, γιατί εγώ
πολλές ανοιξιάτικες νύχτες συνομίλησα
άλλοτε με το Θεό που μου εμφανίστηκε
ντυμένος την αχλύ και την δόξα ενός τέτοιου σεληνόφωτος,
και πολλούς νέους, πιο ωραίους κι από σένα ακόμη, του εθυσίασα,
έτσι λευκή κι απρόσιτη ν' ατμίζομαι μες στη λευκή μου φλόγα,
στη λευκότητα του σεληνόφωτος,
πυρπολημένη απ' τ' αδηφάγα μάτια των αντρών
κι απ' τη δισταχτικήν έκσταση των εφήβων,
πολιορκημένη από εξαίσια, ηλιοκαμένα σώματα,
άλκιμα μέλη γυμνασμένα στο κολύμπι, στο κουπί, στο στίβο,
στο ποδόσφαιρο (που έκανα πως δεν τα 'βλεπα)
- ξέρεις, καμιά φορά, θαυμάζοντας, ξεχνάς, ό,τι θαυμάζεις,
σου φτάνει ο θαυμασμός σου, -
θε μου, τι μάτια πάναστρα, κι ανυψωνόμουν
σε μιαν αποθέωση αρνημένων άστρων
γιατί, έτσι πολιορκημένη απ' έξω κι από μέσα,
άλλος δρόμος δε μου 'μενε παρά μονάχα
προς τα πάνω ή προς τα κάτω.
- Όχι, δε φτάνει.
Άφησε με να έρθω μαζί σου ... 
Το ξέρω η ώρα είναι πια περασμένη. Άφησέ με,
γιατί τόσα χρόνια, μέρες και νύχτες και πορφυρά μεσημέρια,
έμεινα μόνη, ανένδοτη, μόνη και πάναγνη,
ακόμη στη συζυγική μου κλίνη πάναγνη και μόνη,
γράφοντας ένδοξους στίχους στα γόνατα του Θεού,
στίχους που, σε διαβεβαιώ, θα μένουνε
σα λαξευμένοι σε άμεμπτο μάρμαρο
πέρα απ' τη ζωή μου και τη ζωή σου,
πέρα πολύ. Δε φτάνει.
Άφησε με να έρθω μαζί σου.
Τούτο το σπίτι δε με σηκώνει πια.
Δεν αντέχω να το σηκώνω στη ράχη μου.
Πρέπει πάντα να προσέχεις, να προσέχεις,
να στεριώνεις τον τοίχο με το μεγάλο μπουφέ
να στεριώνεις τον μπουφέ με το πανάρχαιο σκαλιστό τραπέζι
να στεριώνεις το τραπέζι με τις καρέκλες
να στεριώνεις τις καρέκλες με τα χέρια σου
να βάζεις τον ώμο σου κάτω απ' το δοκάρι που κρέμασε.
Και το πιάνο, σα μαύρο φέρετρο κλεισμένο. Δε τολμάς να τ' ανοίξεις.
Όλο να προσέχεις, να προσέχεις, μην πέσουν, μην πέσεις. Δεν αντέχω.
Άφησε με να έρθω μαζί σου.....
Τούτο το σπίτι, παρ όλους τους νεκρούς του,
δεν εννοεί να πεθάνει.
Επιμένει να ζει με τους νεκρούς του
να ζει απ' τους νεκρούς του
να ζει απ' τη βεβαιότητα του θανάτου του
και να νοικοκυρεύει ακόμη τους νεκρούς του
σ' ετοιμόρροπα κρεββάτια και ράφια.
Άφησε με να έρθω μαζί σου.
Εδώ, όσο σιγά κι αν περπατήσω μες στην άχνα της βραδιάς,
είτε με τις παντούφλες, είτε ξυπόλυτη,
κάτι θα τρίξει, - ένα τζάμι ραγίζει ή κάποιος καθρέφτης,
κάποια βήματα ακούγονται, - δεν είναι δικά μου.
Έξω, στο δρόμο μπορεί να μην ακούγονται τούτα τα βήματα, -
η μεταμέλεια, λένε, φοράει ξυλοπάπουτσα, -
κι αν κάνεις να κοιτάξεις σ' αυτόν ή τον άλλον καθρέφτη,
πίσω απ' την σκόνη και τις ραγισματιές,
διακρίνεις πιο θαμπό και πιο τεμαχισμένο το πρόσωπό σου,
το πρόσωπο σου που άλλο δε ζήτησες στη ζωή παρά να το κρατήσεις
καθάριο κι αδιαίρετο.
Τα χείλη του ποτηριού γυαλίζουν στο φεγγαρόφωτο 
σαν κυκλικό ξυράφι πώς να το φέρω στα χείλη μου;
όσο κι αν διψώ, - πως να το φέρω; - Βλέπεις;
έχω ακόμη διάθεση για παρομοιώσεις, - αυτό μου απόμεινε,
αυτό με βεβαιώνει ακόμη πως δεν λείπω.
Άφησε με να έρθω μαζί σου....
Φορές-φορές, την ώρα που βραδιάζει, έχω την αίσθηση
πως έξω απ' τα παράθυρα περνάει ο αρκουδιάρης
με τη γριά βαρειά του αρκούδα
με το μαλλί της όλο αγκάθια και τριβόλια
σηκώνοντας σκόνη στο συνοικιακό δρόμο
ένα ερημικό σύννεφο σκόνη που θυμιάζει το σούρουπο
και τα παιδιά έχουν γυρίσει σπίτια τους για το δείπνο
και δεν τ' αφή- νουν πιαν να βγουν έξω
μ' όλο που πίσω απ' τους τοίχους μαντεύουν
το περπάτημα της γριάς αρκούδας
κι η αρκούδα κουρασμένη πορεύεται μες στη σοφία της μοναξιάς της,
μην ξέροντας για πού και γιατί
έχει βαρύνει, δεν μπορεί πια
να χορεύει στα πισινά της πόδια
δεν μπορεί να φοράει τη δαντελένια σκουφίτσα της
να διασκεδάζει τα παιδιά, τους αργόσχολους, τους απαιτητικούς,
και το μόνο που θέλει είναι να πλαγιάσει στο χώμα
αφήνοντας να την πατάνε στην κοιλιά,
παίζοντας έτσι το τελευταίο παιχνίδι της,
δείχνοντας την τρομερή της δύναμη για παραίτηση,
την ανυπακοή της στα συμφέροντα των άλλων,
στους κρίκους των χειλιών της, στην ανάγκη των δοντιών της,
την ανυπακοή της στον πόνο και στη ζωή
με τη σίγουρη συμμαχία του θανάτου έστω κι ενός αργού θανάτου
την τελική της ανυπακοή στο θάνατο
με τη συνέχεια και τη γνώση της ζωής
που ανηφοράει με γνώση και με πράξη πάνω απ τη σκλαβιά της.
Μα ποιος μπορεί να παίξει ως το τέλος αυτό το παιχνίδι;
Κι η αρκούδα σηκώνεται πάλι και πορεύεται
υπακούοντας στο λουρί της, στους κρίκους της, στα δόντια της,
χαμογελώντας με τα σκισμένα χείλη της
στις πενταροδεκάρες που της ρίχνουνε
τα ωραία κι ανυποψίαστα παιδιά
(ωραία ακριβώς γιατί είναι ανυποψίαστα)
και λέγοντας ευχαριστώ. Γιατί οι αρκούδες που γεράσανε
το μόνο που έμαθαν να λένε είναι: ευχαριστώ, ευχαριστώ.
Άφησέ με να έρθω μαζί σου....
Τούτο το σπίτι με πνίγει. Μάλιστα η κουζίνα
είναι σαν το βυθό της θάλασσας. 
Τα μπρίκια κρεμασμένα γυαλίζουν σα στρογγυλά,
μεγάλα μάτια απίθανων ψαριών,
τα πιάτα σαλεύουν αργά σαν τις μέδουσες,
φύκια κι όστρακα πιάνονται στα μαλλιά μου
δεν μπορώ να τα ξεκολλήσω ύστερα,
δεν μπορώ ν' ανέβω πάλι στην επιφάνεια
ο δίσκος μου πέφτει απ' τα χέρια άηχος, - σωριάζομαι
και βλέπω τις φυσαλίδες απ' την ανάσα μου ν' ανεβαίνουν,
ν' ανεβαίνουν
και προσπαθώ να διασκεδάσω κοιτάζοντές τες
κι αναρωτιέμαι τι θα λέει αν κάποιος βρίσκεται
από πάνω και βλέπει αυτές τις φυσαλίδες,
τάχα πως πνίγεται κάποιος ή πως ένας δύτης ανιχνεύει τους βυθούς;
Κι αλήθεια δεν είναι λίγες οι φορές που ανακαλύπτω εκεί,
στο βάθος του πνιγμού, κοράλλια και μαργαριτάρια
και θυσαυρούς ναυαγισμένων πλοίων,
απρόοπτες συναντήσεις, και χτεσινά και σημερινά μελλούμενα,
μιαν επαλήθευση σχεδόν αιωνιότητας,
κάποιο ξανάσαμα, κάποιο χαμόγελο αθανασίας, όπως λένε,
μιαν ευτυχία, μια μέθη, κι ενθουσιασμόν ακόμη,
κοράλλια και μαργαριτάρια και ζαφείρια,
μονάχα που δεν ξέρω να τα δώσω όχι τα δίνω,
μονάχα που δεν ξέρω αν μπορούν να τα πάρουν
πάντως εγώ τα δίνω.
Άφησέ με να έρθω μαζί σου....
Μια στιγμή, να πάρω τη ζακέτα μου.
Τούτο τον άστατο καιρό, όσο να 'ναι, πρέπει να φυλαγόμαστε.
Έχει υγρασία τα βράδια, και το φεγγάρι
δε σου φαίνεται, αλήθεια, πως επιτείνει την ψύχρα;
Άσε να σου κουμπώσω το πουκάμισο τι δυνατό το στήθος σου,
- τι δυνατό φεγγάρι, - η πολυθρόνα, λέω κι όταν σηκώνω
το φλιτζάνι απ' το τραπέζι
μένει από κάτω μιά τρύπα σιωπή, βάζω αμέσως την παλάμη μου επάνω
να μην κοιτάξω μέσα, - αφήνω πάλι το φλιτζάνι στη θέση του,
και το φεγγάρι μια τρύπα στο κρανίο του κόσμου
μην κοιτάξεις μέσα,
έχει μια δύναμη μαγνητική που σε τραβάει μην κοιτάξεις,
μην κοι- τάχτε,
ακούστε με που σας μιλάω θα πέσετε μέσα.
Τούτος ο ίλιγγος ωραίος, ανάλαφρος θα πέσεις, -
ένα μαρμάρινο πηγάδι το φεγγάρι,
ίσκιοι σαλεύουν και βουβά φτερά, μυστιριακές φωνές δεν τις ακούτε; 
Βαθύ-βαθύ το πέσιμο,
βαθύ-βαθύ το ανέβασμα,
το αέρινο άγαλμα κρουστό μες στ' ανοιχτά φτερά του,
βαθειά-βαθειά η αμείλικτη ευεργεσία της σιωπής, -
τρέμουσες φωταψίες της άλλης όχθης,
όπως ταλαντεύεσαι μες στο ίδιο σου το κύμα,
ανάσα ωκεανού. Ωραίος, ανάλαφρος
ο ίλιγγος τούτος, - πρόσεξε, θα πέσεις.
Μην κοιτάς εμένα,
εμένα η θέση μου είναι το ταλάντευμα ο εξαίσιος ίλιγγος.
Έτσι κάθε απόβραδο έχω λιγάκι πονοκέφαλο, κάτι ζαλάδες...
Συχνά πετάγομαι στο φαρμακείο απέναντι
για καμμιάν ασπιρίνη,
άλλοτε πάλι βαριέμαι και μένω με τον πονοκέφαλό μου
ν' ακούω μες στους τοίχους τον κούφιο θόρυβο που κάνουν
οι σωλήνες του νερού,
ή ψήνω έναν καφέ, και, πάντα αφηρημένη,
ξεχνιέμαι κ ετοιμάζω δυο ποιος να τον πιει τον άλλον; -
αστείο αλήθεια, τον αφήνω στο περβάζι να κρυώνει
ή κάποτε πίνω και τον δεύτερο, κοιτάζοντας απ' το παράθυρο
τον πράσινο γλόμπο του φαρμακείου
σαν το πράσινο φως ενός αθόρυβου τραίνου
που έρχεται να με πάρει
με τα μαντίλια μου, τα στραβοπατημένα μου παπούτσια,
τη μαύρη τσάντα μου, τα ποιήματα μου,
χωρίς καθόλου βαλίτσες τι να τις κάνεις;
Άφησέ με να έρθω μαζί σου....
Α, φεύγεις; Καληνύχτα. Όχι, δε θα έρθω. Καληνύχτα.
Εγώ θα βγω σε λίγο. Ευχαριστώ. Γιατί, επιτέλους, πρέπει
να βγω απ' αυτό το τσακισμένο σπίτι.
Πρέπει να δω λιγάκι πολιτεία, - όχι, όχι το φεγγάρι
την πολιτεία με τα ροζιασμένα χέρια της,
την πολιτεία του μεροκάματου,
την πολιτεία που ορκίζεται στο ψωμί και στη γροθιά της
την πολιτεία που μας αντέχει στη ράχη της
με τις μικρότητες μας, τις κακίες, τις έχτρες μας,
με τις φιλοδοξίες, την άγνοιά μας και τα γερατειά μας, -
ν' ακούσω τα μεγάλα βήματά της πολιτείας,
να μην ακούω πια τα βήματα σου
μήτε τα βήματα του Θεού, μήτε και τα δικά μου βήματα. Καληνύχτα... 


κυριο χαρακτηριστικο
του μηκους κυματος
ειναι το βλεμμα
Β
Λ
Ε
Μ
Μ
Α
μεσα στο αιμα
ειναι το χαρακτηριστικο
του μηκους κυματος
7
ΒΩΜΟΛΟΧΙΑ 2η
διεξαγεται
θα πει
Δ
Ι
Εξαγεται
κι η ποιηση μου
δεν εξαγεται
Ε
Κ
Πορνευεται
και η χαρα δεν την αφηνει
8
9
ΒΩΜΟΛΟΧΙΑ 3η
το λαγνο βλεμμα σου
φτανει
Π
Ο
Υ
Τ
Α
Ν
Α
Μ
Ο
Ν
Α
Λ
Ι
Ζ
Α
ποσο με καυλωνει
το χαμογελο σου
ΒΩΜΟΛΟΧΙΑ 4η
τελος παντων
δημοσιογραφος
ανεξαρτητως
και
αν εξαρτητως
ειναι
μισθοφορος
και φαινεται
10
11
ΒΩΜΟΛΟΧΙΑ 5η
δεν χαζευα στην τηλεοραση
χαζευα την τηλεοραση
κι η διαφορα εγγειται
στην
Ο
Ρ
Α
Σ
Η
η μαλακια βλαπτει σοβαρα
στα κατηχητικα
λεγονται οι μεγαλες αληθειες
12
ΒΩΜΟΛΟΧΙΑ 6η
περασαν
απο πανω μου
τοσα και τοσα
τρενα
μα σαν το
Μ
Π
Ε
Ν
Υ
τετοιο πατο δεν ξαναδα
13
ΒΩΜΟΛΟΧΙΑ 7η
να γινεις αναρχοκουμμουνι
αγορι μου
να γινεις ο,τι θελεις
φτανει να προσεχεις
τι ριχνουν στο ποτο σου
αυτοι οι πουστηδες
οι μπατσοι
ειναι που τη γαμαν τη πιατσα
Μ
Α
Ν
Α
μη μου γαμας τα αισθηματα
ΒΩΜΟΛΟΧΙΑ 8η
ειπες
θα κανω τα παντα
για την πατριδα
Π
Α
Τ
Ε
Ρ
Α
Ε
Ι
Δ
Α
τι πα να πει κωλοτρυπιδα
ζητω το εθνος
ζητω η πατριδα
14
ΒΩΜΟΛΟΧΙΑ 9η
το κουρκουτι
ειναι ενα αντικειμενο
το κουσκουσακι
ακουγεται πιο καυλωτικο
τα πουλερικα
αραζουν στη βεραντα
και τα
Π
Ε
Ρ
Ι
Π
Ο
Λ
Ι
Κ
Α
μας κυνηγουνε παντα
15
ΒΩΜΟΛΟΧΙΑ 10η
ημουν εντεκα χρονων
οταν ο πατερας μου βγηκε στη συνταξη
εκεινος ηταν εικοσι χρονων
οταν βγηκα απ’ το μουνι της μανας μου
απο οποια τρυπα και να βγεις
Π
Α
Τ
Ε
Ρ
Α
η αδρανεια ειναι φως
και ο κωλος σκοτος
η το σκοτος ειναι κωλος
δεν ειμαι βεβαιος
16
ΒΩΜΟΛΟΧΙΑ 11η
εικοσι κατασκευαστες πλυντηριων
μαζευτηκαν πανω απο το κεφαλι μου
τι τρεχει με τουτο το παιδι
και δεν στροφαρει το μυαλο του
ο καδος ειναι αδειος
ο αδειος ειναι καδος
17
ΒΩΜΟΛΟΧΙΑ 12η
οταν σε ειδα μες στα αιματα
ημουνα προθυμος
να γλυψω
Τ
Ο
Α
Ι
Μ
Α
Τ
Η
Σ
Π
Ε
Ρ
Ι
Ο
Δ
Ο
Υ
ειναι το σπερμα του ανδρος
18
ΒΩΜΟΛΟΧΙΑ 13η
φτου και βγαινω
παρα τριχα
Π
Α
Ρ
Α
τις τριχες της ευαισθητης περιοχης σου
που κρατσανιζουν οταν κολλουν στη γλωσσα

Τα μαλλιά της πλεγμένα από λινό
το βλέμμα της σαν ετρελλό αστέρι
το στόμα της ρόδινο, αχνό­­και
ο λαιμός της απαλός σαν μάνας χέρι.
Τα χέρια της σαν του δάσους τη φωνή
και η θλιμμένη μέση της
λικνίζεται βουβή.
Αψηλή!
Απέριττη μορφή!
που
χάνεται
στα
κύματα
των
ήχων...


Χθες βράδυ ο θεός Πάνας έκοβε
βόλτες ανάμεσά μας,
τα τραγοπόδαρά του όμως
δεν έκαναν θόρυβο.
 
Με γοητεύουν τα παλιά εργοστάσια
που με τις κίτρινες συστοιχίες λαμαρινών
τεμαχίζουν τον χιονισμένο ορίζοντα.
Με γοητεύει (και) η κεκλιμένη, πια, πινακίδα
με το κόκκινο περίγυρο και τους μαύρους αριθμούς
που υποδεικνύει το δρόμο του γυρισμού.
Έφυγες...
 
Ο αέρας
 δε χωρούσε την κραυγή.
Η νύχτα
 δε χωρούσε την ασταμάτητη προσμονή
 – τί ηδονή!
για μια χαραμάδα φως
ίσα ίσα
να ψιχαλίζει ελπίδα
 – αυτή τη πόρνη με τα μενεξιά ματόκλαδα.
6
πάνω στο σάπιο κατάρτι
δύο σημαίες κουνιούνται με χάρη.
τη μια στην χάρισα
να μη ξεχνάς να γυρίζεις
την άλλη στην έραψα
να ξεχνάς και να φεύγεις
 
το σάπιο καράβι
ο προύτζινος τροχός της σκέψης
ο αλαβάστρινος ώμος της δασκάλας
ας συναντηθούνε απόψε στα όνειρά μου
 
κι αν φύγεις
κι αν λησμονήσεις
κι αν – τέλος πάντων
κάψεις τις ασπρόμαυρες φωτογραφίες
εσύ θα είσαι η
νύφη στα σκαλιά της εκκλησίας
και ’γώ το κόκκινο (γλυκό) κρασί
του μυστηρίου
7
8
Ή . χοι και λόγια
δούλεψε ό,τι πιάσεις στα χέρια σου,
μ’ αρέσεις ...
Βαστάει γιαλό ν’ αφήσεις;
βαστάς αγέρι να βαφτίσεις;
μ’ αρέσεις ...
Χωρίς σταματημό
χωρίς κανόνες
χωρίς καημό.
Ήσουν όνειρο,
ήσουν σύμβολο,
μ’ αρέσεις ...
μ’ αρέσεις ...
Έτσι όπως τρέχεις
τη(ς) μοίρα(ς) να φέξεις.
Ναι, έτσι
μ’ αρέσεις ...
μ’ αρέσεις ...
Στο ακρογιάλι σαν ήρθες
χωρίς σταματημό τα φιλιά μου πήρες.
Στο ακρογιάλι ήσουν σα χθες, γυμνή,
μ’ αρέσεις ...
Έτσι όπως τα λόγια σου στερεύουν,
έτσι όπως ο άνεμος σου κλέβει ροδοπέταλα,
έτσι,
μ’ αρέσεις ...
μ’ αρέσεις ...
Στον χορό και στο δάκρυ
δίχως φλόγα και (δίχως) στάχτη,
μ’ αρέσεις ...
9
Ναι!
κλάψε,
γιόρτασε την...
μ’ αρέσεις ...
Η νύχτα απαλά
φανερώνει τη μορφή σου,
τί κι’ αν χάνεις τον χρόνο,
μ’ αρέσεις ...
μ’ αρέσεις ...
Ναι, μ’ αρέσεις
όπως τρέχεις.
Ναι, μ’ αρέσεις
στ’ ακρογιάλι - πριν πέσεις!
Ναι, μ’ αρέσεις
σα φλόγα
σαν άνθος
σα στάχτη κι’ οχτρός
και όπως κι’ αν έρθεις
στη Σελήνη να παίξεις,
σου το ξαναλέω να το πιστέψεις
μ’ αρέσεις ...
και ό,σο αντέξεις,
στο κύμα
μαζί στον δρόμο
στο φυλλαράκι απάνω
ή παίζοντας τον μελισσοκόμο,
μή(ν) κάνεις πίσω και πέσεις,
μ’ αρέσεις …

Η βροχή, μου λέει τα όνειρά μου.
Η σελήνη κρύβεται, μες στα ματόκλαδά μου.
Θυμάμαι
μικροί σα παίζαμε τους Ινδιάνους
με τους κυανούς σου αρμούς
να ζωγραφίζουν την Άνοιξη.
 
Σαν ένα φύλλο στο θρόισμα του αγέρα
σαν ένα ψέμα στο χώρο του αιθέρα
σα τη θλίψη των ματιών σου
σα το ψέμα των μηρών σου
όσο μακριά κι’ αν πάς
όσα ψέματα κι’ αν πεις,
σαν τον ήλιο θα φωτίζεις
σαν την σελήνη θα καείς
 
πόσες φορές
θα σου το πω
είσαι δικιά μου
σ’ αγαπώ
στον ήλιο
και στον ουρανό
μόνo εσένα βλέπω εγώ
10
πόσες φορές
θα σου το πω
τόσο γυμνή
όσο κι’ εγώ
σε ακρογυαλιά
και θάλασσα
Θέ μου
πόσο σε λαχτάρησα.
 
Δεν είπες τίποτα,
απλώς με κοίταξες
και μετά ο αέρας
σε πήρε μακριά
– όπως ακριβώς τον διέταξες.

Να μετράς, δε θα προλαβαίνεις
θα παρακαλάς να-
θα μου λες ‘‘μη σταματάς!’’.
Να μετράς, δε θα προλαβαίνεις
τα εσκαμμένα
θα υπερβαίνεις.
Να μετράς, δε θα προλαβαίνεις
στάλα στάλα υγρή φωτιά
θα μου θεριεύεις.
Να μετράς, δε θα προλαβαίνεις
φιλί φιλί και δαγκωνιά
μέρα ή νύχτα
ΕΝΑ
να γίνουνε τα δυο κορμιά.
Να μετράς, δε θα προλαβαίνεις
με το μυστικό της αγάπης άρωμα
και πάλι θα μεθάς
κι’ ό,τι με τις φωνούλες σου
κι’ αν μου τραγουδάς,
δε θα προλαβαίνεις να μετράς!
12
Δ ε θ α π ρ ο λ α β α ί ν ε ι ς ν α μ ε τ ρ ά ς 
Mη τον φοβάστε τον Μενέλαο!
Ούτε την Κλυταιμνήστρα!
Μη την φοβάστε την αγάπη μου
τη μικρή μου,
τη χρυσή μου
κουβαρίστρα.
Μη τον φοβάστε τον Μενέλαο!
Ούτε την Κλυταιμνήστρα!
Ήρθα τ’ απόγευμα
και σ’ αναζήτησα,
καθόσουν στον καθρέφτη σου μπροστά
και μού ’κανες χωρίστρα!
 
Ο καιρός είναι πολύ ωραίος.
Ο ήλιος λάμπει
 - μου θυμίζει το χαμόγελό σου
Η θαλασσινή αύρα προκαλεί τη σιωπή
κι’ εγώ κοιτάω πέρα την ήρεμη θάλασσα
και κάθομαι και γράφω με το κόκκινο μελάνι
τις ευχές μου...
 
κι’ αν δακρύσεις
μη λησμονήσεις,
όπως η νύχτα κρύβει κάθε σκιά
έτσι κι’ εγώ θά ’ρθω, σα ρίγος : αθόρυβα
 
Bράχος
και θάλασσα
και ο χρυσός ήλιος.
Δελφίνι εσύ στη
θάλασσα
να καίω εγώ
 σαν ήλιος.
Βράχος.
Μαύρος Βράχος.
Θάλασσα.
Το άπειρο!
Εικόνες άλλου χρόνου.
Παραισθήσεις, το σούρουπο.
Τα νερά κρυστάλλινα
ο ήλιος χρυσός.
Σαντορίνη,
η Θύρα της Φωτιάς
η Πείνα του Αόρατου. 
Kαι όταν καταρρεύσει ο μύθος
μένεις μόνος με την πραγματικότητα
που σχίζει πέλματα και συνειδήσεις
σα δαμασκηνό σπαθί,
που - τελικά - φωτίζει και φωνάζει το άπειρο
και την ειρωνεία και τη μειλίχια μοναξιά.
Τα κομμάτια ένα ένα,
οι καρδιές δυό δυό
και οι ελπίδες κυρίες μόνες
στην παραλία, με εμπριμέ μαγιώ
 
15
 Πού να ’σαι τώρα, τί να γίνεσαι, τί ν’ αγαπάς.
Ποιός στο κόρφο σου βρίσκει remezio
για ποιόν δακρύζεις, για ποιόν τις νύχτες τραγουδάς.
Στης πόλης τα φώτα βρίσκω την αιτία
και στο κύμα του γιαλού την πυρκαγιά,
ο έρωτας δεν ήταν κεραυνός εν αιθρία
μα ο μέσος όρος από την κουβέρτα στ’ αμπάρι
και η άγκυρα που μ’ έπνιξε στα αβαθή της καρδιάς.
 
I n t e r m e z z o 

Υπάρχει ένα μυστικό
ένας μοναχικός τρόμος
υπάρχει ένας δρόμος
ένας πνιχτός καημός.
Το γράμμα θα στο έφερνε
τρελλός ο ταχυδρόμος
κι’ εκεί που έπρεπε να διαβάσεις :
«σαν ψέμματα, στην αγκαλιά μου
 σαν ψέμματα, παίρνει φωτιά με τα φιλιά μου»
εδιάβασες:
«σαν ήθελα, δε μπόρεσα
 σαν μπόρεσα, δε κράτησα
πήρα φωτιά
πήρα φιλιά
με πήρε ο αέρας
ΟΧΙ, δέ θα με βρεις».
 
Όλες οι πόλεις της αγάπης
όταν εσύ θα ’ρθεις
όλες οι πόλεις της αγάπης
θα πάρουνε όλες φωτιά
Όλα τα μυστικά της σάρκας
καθώς δίπλα μου θα γύρεις
όλα τα μυστικά της χθεσινής ντροπής, της θύρας, της ήβης
μέλι στα χείλη σου – φωτιά
Όλες της προσμονής οι αποικίες
σε κάθε ακροθαλασσιά οι πολύχρωμες ή μονόχρωμες οικίες
όλες οι δίοδοι-κίονες και όλες οι μικρές ανάλαφρες κυρίες
δίχως το γέλιο σου, σκιά
Όλα τα «σ’ αγαπώ», σαν απορίες
συμπίλημα τα λόγια μου και
των άστρων άτσαλες οι πορείες
όλα τα είπα, όλα τα είπα
δε σ’ άκουσα όμως να κλαις με λυγμό
Όλοι οι δρόμοι με σήματα
«απαγορεύονται οι αριστερές στροφές επί τόπου»
και τα μάτια σου όλο τα βράδυ κλειστά.
θα ονειρεύονται – μάλλον, μάλλα, μάλιστα
δίχως τον ιδρώτα του κόπου
κοχύλια και στρείδια
σάν αιδοία, κλειστά
 
Όλες οι γειτονιές του κόσμου
γοητεύονται με τις πυγολαμπίδες εμπρός μου
τα γυμνά μυστικά δεν τα είδες
γιατί το αστυνομικό έκτακτο δελτίο έγραφε:
«Πνιγμός. εντός κήπου ιδεών-ηδονών, πλησίον ξεβαμμένης άοσμης
πύλης, παραπλεύρως χλωρής φίλης, δίχως παραπέρα ενδεδυμένων
δισταγμών, ασπασμών ή τριγμών.
 Τέλος, δεν ανευρέθησαν, ούτε επάνω στα βότσαλα, οι αχτίδες-κυρίες
και οι κράχτες-καημοί, παρά μόνο ολίγες της πόλις αγάπες, που δέν
αποτελούν το πειστήριο της κοινής τους ζωής».
19
Κάθομαι απέναντι από την Μήδεια
που μην έχοντας
τί άλλο να κόψει
τεμαχίζει την αγάπη της προς εμέ
κάθομαι και κοιτώ
το αίμα που τρέχει
το αίμα της αγάπης μου
πότε κόκκινο
πότε μαύρο
πότε πάλι γαλάζιο ωσάν τα ψιμύθιά της
κάθομαι απέναντι από την Μήδεια
που μού ’λεγε πως μ’ αγαπά
το αίμα στάζει κόκκινο
πότε πάλι μαύρο ή γαλάζιο
το αίμα της αγάπης μου
κάθομαι απέναντι από την Μήδεια
δε με κοιτά στα μάτια
διαμελίζει τις αγάπες της μία μία
κόβει, κάθε τι που την κρατά δικιά μου
θα φύγει,
έτσι γυμνή και ματωμένη
20
πότε κόκκινη
πότε μαύρη
πότε πάλι χρυσή ή γαλάζια
θα φύγει δίχως να με κοιτά στα μάτια
η Μήδεια, η δικιά μου Μήδεια
 
πότε κόκκινη
πότε μαύρη
πότε πάλι χρυσή
ή απλώς γαλάζια (;)
θα φύγει
δίχως να με κοιτά στα μάτια
η Μήδεια
η δικιά μου Μήδεια
 
Η Υποψήφια Μήδεια
 :
διαμελίζω
αποτέμνω
αποκόπτω
αποχωρίζω
σφάζω σχίζω
ακρωτηριάζω
και με θαυμάζω
21
τώρα, που δεν είσαι εδώ
τώρα, που λείπεις συνέχεια πια
μετεωρόλιθος γίνομαι στα χώματα των άλλων
τώρα, που πια δε με φιλάς
τώρα, που όλο λείπεις
ξένο ψιλοβρόχι σε ξένη αγκαλιά
τώρα που δεν είσαι ’δω
τώρα που όλο όλο λείπεις
τριαντάφυλλο γαλάζιο δε θα βρω
τα χώματα να ματώνω με ίριδες
τώρα που δε μ’ αγγίζεις πια
τώρα που πια ούτε ένα δάκρυ σου
δε χύνεις (για με)
τί άλλο έμεινε
από τη τρυφηλή ελπίδα (πια)
πως στο ποτήρι σου
μαζί με το κρασί σου - τουλάχιστον -
θα καθρεφτίζομαι όταν το αφήνεις
καί τώρα καί πάντα καί κάθε μια φορά
πάντα έλειπες, θα λείπεις και λείπεις,
ρημάζοντας όλα τα διακεκριμένα χρονικά
 
Τ α Σ α β β α τ ό β ρ α δ α 
και δεν μπορώ ούτε ένα δάκρυ να στείλω
αφού δεν έχω πια
το μαγικό ξύλο από την Αργώ που μου χάρισες,
τότε που ξεχάστηκες
μια νύχτα στην αγκαλιά μου
καί τώρα, καί πάντα, καί κάθε μια φορά
με λησμόνησες πολυλατρεμένη μου αγάπη,
με λησμόνησες, πολυαγαπημένη Μοναξιά
εγώ εγώ
εσύ εσύ
η καρδιά σου
έρημος αποδημητική
εγώ κρατώ
κρατάς κι’ εσύ
η καρδιά σου
έρημος αρκούντως θελκτική
ρωτώ εγώ
ρωτάς κι’ εσύ
η καρδιά σου
άπιαστη (ως) νεκρική σιγή
εγώ εγώ
εγώ εσύ
η καρδιά σου
μυστικό δερβένι με πόρτα χρυσή
εγώ εδώ
εσύ εκεί
η καρδιά σου
ωσάν τη ματιά σου, δόρυ τραχύ
εγώ εγώ
εσύ εσύ
24
η καρδιά σου
κόκκινη, κατακόκκινη, αόρατη,
μα – πρωτίστως – δυνατή
εγώ γελώ
γελάς κι’ εσύ
η καρδιά σου
ουσιαστικό β΄ κλίσης,
επί παραδείγματι ‘‘η περίοδος’’
και δη μεταβατική
εγώ εσύ
εγώ εσύ
η καρδιά σου
φορά τα καλά σου
και την Κυριακή
βγαίνει σεριάνι μοναχή
Π ε ρ ί ο δ ο ς Μ ε τ α β α τ ι κ ή
εγώ ρωτώ
ρωτάς κι’ εσύ
η καρδιά σου
παρανάλωμα εν μία νυκτί
εγώ μια, δύο εσύ
η καρδιά σου
(και) τα όνειρά σου
ας δωθούν σε μένα,
έτσι για αλλαγή

εγώ κοντό
εσύ μακρύ
η καρδιά σου
βάρκα μονάχη σε γαλάζιο νησί
εγώ εγώ
εγώ εσύ
η καρδιά σου
δροσερό αεράκι σε λιθόστρωτο
φιλί
πές μου τις δοκιμασίες
πές μου πόσο γη και πόσο ύδωρ
πές μου τί ανδραγαθήματα
πές μου πόσους διαγκωνισμούς και αγωνία
πές μου πόσα φιλιά και αμαρτίες
 (έστω) και επονείδιστες λατρείες
για να αποχτήσω, την ευτελή μου ελευθερία
από την ακριβοθώρητή σου ελπίδα
και την λεοντοφόνο σου ευχήν.
 
Ο Π ε ρ σ έ α ς σ ώ - ζ ε ι τ η ν Α ν δ ρ ο μ έ δ α
αποσπασθέν κομμάτι εκ της Σελήνης
θώπευσε την αρχή της ηλιαχτίδας
και καθώς ήσουν μαζί μου στο κρεβάτι της σαγήνης
χαλάσανε οι ευκρινείς μεντεσέδες των άκρων
της σφόδρα ερωτευμένης ακρίδας
αποσπασθέν κομμάτι εκ της Σελήνης
θώπευσαι την αρχή της πρώτης ηλιαχτίδας
και καθώς ήσουν μαζί μου εκεί στο κρεβάτι της σαγήνης
χαλάσανε οι τροχήλατες ευθείες της ελπίδας

28
και βαδίζεις στα βήματά Της
και διώχνεις κάθε
σκέψη
που δεν είναι Εκείνη
και παρακαλείς την μοίρα
και κλαις
κοιτάς τα σύννεφα
ζητώντας ελπίδα
μια χαραμάδα φως
ίσα ίσα
να στάζει
κάτι σαν
τα δάκρυά Της
να τα μαζέψεις σε χρυσό δισκοπότηρο
και θέλεις
και θέλεις
και θέλεις
και θέλεις να μη μιλάει
με τ’ αστέρια
να μη ψιθυρίζει ευχές
να μη γέρνει κουρασμένη
αν δεν είσαι εσύ δίπλα Της
και παρακαλείς την μοίρα
και κλαις
και κλέβεις τ’ αγέρια
και τα στολίζεις με κόκκινες κορδέλες
- αλήθεια; θα σου γελάσει;
τελικά, πόσες αλήθειες αντέχουν μια αγάπη;
ξέχνα τους όρκους σου
- μουσκεύουνε τη θέληση
 κι’ ειν’ τα πόδια σου βαριά
ξέχνα και τις υποσχέσεις των ουρανών
είμαι εδώ
και μέσα στην αγκαλιά μου θα ξαναγεννιέσαι
και θα αναδύεσαι σεπτή και απέριττη
μήν φοβάσαι τον έρωτά μου
μην την φοβάσαι την αγάπη μου,
για τα υπέρλαμπρα είσαι καμωμένη
και ως άλλη Ιόλη
θα αρνηθείς ξανά τη Οιχαλία πόλ
ι
και μαζί θα σηκώσουμε πανιά
τί ζητά η ψυχή σου και πονά;
γιατί κλαίς μοναχή σου με αναφιλητά;
ούτε σατραπείες σου προσφέρω
ούτε ενθαρρύνσεις κενές
γιατί πρέπει να κλαίς;
γιατί πρέπει να είσαι μόνη;
ό,τι θές το έχεις εξ’ αρχής
 
 Η σατραπεία
K. Kαβάφης
ο πόνος του έρωτά μου για σένα, την άλλη Ιόλη
τα μάτια μου θολώνει
- έτσι σου λέω, έπαθε κι’ ο Ηρακλής
 και είναι μάταιο
 να προσπαθείς την λεοντή να σχίσεις
γι’ αυτό σου φωνάζω και σου κραυγάζω
μήν τον φοβάσαι τον έρωτά μου
μην την φοβάσαι την αγάπη μου
ταξίδεψα πολύ και είμαι κουρασμένος
δεν είναι οι δρόμοι, μήτε οι καρδιές
είναι οι λάγνες προσμονές
και οι διαφανείς κιθάρες,
κάθε που σ’ αναζητούσα
οι μουσικές σώπαιναν
κάθε που πίστεψα ότι σε φτάνω
σε κλέβανε οι γλάροι
και εσύ, η άλλη Ιόλη
μέσα στο άρμα σου με τις φτεροπόδαρες προσταγές σου
ανέβαινες
και τα στήθη σου
την αυγή τα στόλιζε ο Σείριος
και το δείλι σ’ αγκάλιαζε ο Γαλαξίας
και ήρθα εγώ ως ταραξίας
να αξιώσω την καρδιά σου

τρελλός ο ταχυδρόμος είμαι εδώ, μες τη φωτιά σου
και μέσα στην αλεξήνεμη και αλεξίπυρη αγκαλιά μου
θα ξαναγεννιέσαι
υπέρλαμπρη και ακτινοβόλος,
και θα το μάθει ο κόσμος όλος
είσαι η υπερκαινοφανής άλλη Ιόλη
ουσία σφόδρα εξαρτησιογενής
- εμπειρική ονομασία: ανοδιόλη

Ομνύεις κάθε τόσο ν’ αρχίσεις πιο καλή ζωή
και ξέρεις κάτι; το δύνασαι
Και όταν έλθ’ η νύχτα
- μες στις δικές σου ακρογιαλιές -
και μέσα στην αγκαλιά μου,
παραμερίζοντας τα άψυχα κυτία των συμβιβασμών
και τα αναπεπταμένα λάβαρα των λαμπερών σου υποσχέσεων,
με την δική σου (αλεξίκακη) δύναμι
- του σώματος, της καρδιάς και του νου -
θα έρχεσαι - κάθε φορά -
και θα ξαναπηγαίνεις
ΑΓΕΡΩΧΗ
(Ομνύεις;)
 
Ομνύει
( Ομνύει κάθε τόσο ν’ αρχίσει πιο καλή ζωή. )
K. Kαβάφης
32
 κάθε που φεύγεις
κάθε που λησμονείς
ευθυτενής και ελαύνων
τα λέω με τον Ωρίωνα – είναι η παρηγοριά μου
εσύ μετράς της γραμμές της νύχτας
εγώ όμως θα σε φυλακίσω
στις ηδονές της αμφιλύκης.
Κ α ρ τ ε ρ ι -
κ ό τ η τ α 

με φόβο αντικρίζω τις ενάλιες ευχές μου
κρατώ σφιχτά τον χάρτη και τις προθέσεις μου
με κρήδεμνο σκεπασμένο το πρόσωπό της
η ταραχή στο βλέμμα της διαπερνά τα πάντα
περπατάω αργά στο μωσαϊκό των ετεροκίνητων εξ-αναγκασμών
το ταξίδι μέγα
προσπαθώ να ακούσω – ο φόβος με τυφλώνει
το χέρι της να προλάβω – πριν χαθεί
και ανένδυτος θα καταδυθώ αν χρειαστεί – στη δική μου άβυσσο
καθώς είτε το ένα σημάδι – βλέπε Κίκονες
 είτε το άλλο – βλέπε Θρικανία
– πάνω στον άτλαντα του κορμιού της
είναι ανίκανα να συντρέξουν τη δική μου α-γω-νί-α
33
Η δ ι κ ή μ ο υ Ά β υ σ σ ο ς 
μπροστά στα κύματα
έχει πολλούς εραστές η νύχτα
εσύ με τα πράσινα μάτια σου κλειστά
ψιθυρίζεις τους πόθους
μπροστά στα κύματα
έλα λίγο πιο κοντά μου
τ’ αστέρια δε πρόκειται να κατεβούνε
έλα λίγο πιο κοντά μου
μπροστά στα κύματα
το ξέρω,
θα μου ζητήσεις υποσχέσεις
θα μου ζητήσεις να γυρίσω πίσω
να φυτέψω ζουμπούλια
να ανοίξω διώρυγες
να γεφυρώσω προσμονές
μπροστά στα κύματα
μα λυπάμαι, μόνη θα μείνεις, μόνη
στα – ούτως ή άλλως – ερημωμένα σουλτανάτα σου
λυπάμαι, ήθελες να κάνεις τον ζογκλέρ
μα έσπασες τα πιάτα σου
 
( Α ν τ ί ο δ ό ν τ ω ν κ α τ α θ λ ί ψ ε ω ς )

στις άγριες στέπες
στα άνυδρα λιβάδια
– ακριβό το νερό –
άδεια είναι όλα άδεια
σα λείπει το ξόανό σου
να σε λατρεύω όσο δύναμαι
και όσο ζω.
στα μακρινά μονοπάτια
στα ηλιοκαμένα ακρογιάλια
– ακριβό το νερό, –
σα λείπει ένα έστω ειδώλιό σου
γκρεμίζονται οι ουρανοί
γκρεμνίζονται και τα σύννεφα.
κοίτα ψηλά να δεις μια αυταπάτη μου
που κάθε βράδυ φεύγει
προς άγνωστον κατεύθυνσιν.
κάθε βράδυ
κοιμάσαι γυμνή στην αγκαλιά μου
– ακριβός ο ιδρώτας σου –
και κάθε βράδυ σε παρακαλώ
για ένα σου δάκρυ
– ακριβό το νερό –
ακριβά τα σύννεφα
και στα μάτια σου βλέπω
δεμένες τις υποσχέσεις.
ενάντια στη γλώττα των σωμάτων
35
θα είναι η ώρα οι θεοί να εργασθούνε
υπέρ των κυμάτων
ψήφισε ο τρελός
τί να σου λέω,
– ακριβό το νερό –
και ο μόνος πια δακρυοδράττων
οιωνοσκοπεί, και λέγει
τα των αόρατων εναργών σου πραγμάτων...
 
σταγόνα σταγόνα
τα μυστικά σου
και των θεών η μόνη ευκαιρία
να σου τάξουν Αλεξανδρινά
του μέλλοντός σου μεγαλεία
Δηιάνειρα,
για να βρεθούν έστω για μια
στιγμή – ή ως ανάμνηση – κοντά σου
Δ η ι ά ν ε ι ρ α
K. Kαβάφης
τί θα απομείνει
από τα σώματα τα φιλήδονα
τί θα απομείνει
από τον κάματο και τον ιδρώτα
τί θα απομείνει
από τούτα τα καλογυαλισμένα σκάφανδρα της ηδονής
αφού το δρόμο θα τον χάσουμε
και σάν όνειρα θα βρεθούμε στον Άδη.
36
Tα μαλλιά της πλεγμένα από λινό 

 
Είδα μια γυναίκα να κλαίει,
κρατούσε παιδί στην αγκαλιά.
Είδα μια γυναίκα να κλαίει,
είδα το σύννεφο να γίνεται φωτιά.
06
{
Kαι με το αναυθαίρρετο δικαίωμα της ηδονής
τον πόνο θα σου δώσω.
τί κι αν άλλο αστέρι μού ’κραξε
εκεί να πάω να παίξω.
τί κι αν άλλος ένας Θεός – Υδράργυρος
ξανά με κυνηγάει.
Kραυγάζω
γαλάζιο
πουλί που περνά,
κραυγάζω
και τάζω
στην γυμνή που περνά,
το ΓΑΛΑΖΙΟ.
 
αλλάζει το τοπίο για να ζήσει
ζητάει αρσενικά
 για να καταβροχθίσει
πονά όταν ηδονίζεται
πετά όταν χαίρεται,
μια λίμνη στον καθρέφτη
08
Σα το μικρό βαθραχάκι της αυλής
Σα το μικρό αμπέλι – που απλώθηκε νωρίς
Σα τη μικρή ανεμώνη που γέρνει
Σα το δάκρυ της μικρής μου ενοχής
Είχες την ευκαιρία ν’ απλώσεις το χέρι
Είχες την ευκαιρία να μου δώσεις το φως
μα εσύ κρατούσες το σύννεφο
και παρακαλούσες
 να βρέχει
όταν έρθω
σαν όνειρο
σα λέξη
σάν, επιτέλους,
ο απομηχανής σου θεός
{{ 09
Δύο πνοές
σα τη κρυφή ζωή
του Αδαμάστορα
Η πρώτη είναι λες σα παραμύθι :
Κόρη αγάπησε
μα στην αγκαλιά του ποτέ δε τη κράτησε.
Του Δία η βουλή
μαχαίρι, βόλι, στερνή κραυγή.
Τώρα, μόνοι μάρτυρες τα βράχια
το άψυχο κορμί - όπως λένε - του Αδαμάστορα
να σημαδεύουν
και νιους να παιδεύουν
καθώς κόντρα πηγαίνουν
στις βουλές του Πρωτομάστορα,
αχ Αδαμάστορα.  
  
Εδώ που περπατάμε
δε φαινόμαστε,
το
μόνο που βλέπεις
είναι η ομίχλη
και
μεις,
σαν άλλοι εραστές
της Ιππολύτης,
περπατάμε
σχεδόν ακροβατώντας
ή πετώντας
ξορκίζοντας το αύριο
 
Τα 5 σημάδια
καθώς το σπέρμα του
ακούμπησε τη γη κάτω από τον ευκάλυπτο
ξεπετάχτηκε η ξεσκισμένη ελπίδα
και το μισοκαμένο της Ήρας κουτί
που μου θυμίζουν εσένα
που δε ξέρω αν είσαι 2 (δύο)
δεν ξέρω καν αν είσαι 4 (τέσσερα)
μου θυμίζεις πάντως μια εταίρα
που γνώρισα
στο(ν) Babylon-4
 
Πολύχρωμος Ακροβάτης
του χτίστη χωροβάτης
του κορμιού σου ο διαβάτης
ένα πράγμα όλο κι’ όλο
έμαθα και θα στο πω
πέτρα τη(ν) πέτρα
πόνο το(ν) πόνο
τοίχο το(ν) τοίχο
σε κοιτάω και λιώνω.
Παρα-πονώ
η νύχτα είναι γλυκειά
απόψε, λέω να έρθω να σε βρω
στα δύο επιτέλους κόψε
το παρα-πονώ
που έκανες χαρταετό.
 
μικρά φιλιά
κοφτές ανάσες
ο κόκκινος αεροπόρος
και ο χρόνος
- ο χρυσός δολοφόνος:
αργούνε και δέ μ’ αρέσει.
άδειες καρέκλες
στήθη ατίθασα
οι κορμοράνοι ξεδιψούν με τον ήλιο
τα μυστικά της θάλασσας δεν τα βρήκα
και την Πυθία θα πάρω τηλέφωνο
να μη λοξοδρομήσω από τις υπερβατικές της προσταγές.
 
Πνίγεις την κραυγή,
σηκώνεις τα κύματα,
σαν αερικό διαβαίνεις
το δρόμο για το ξωκλήσι.
Πότε άλλωτε ήταν τόσο όμορφη η άνοιξη ;
Πότε άλλωτε ήταν τόσο ζεστό το φιλί ;
Μέσα στη νύχτα οι Μοίρες
συναντήθηκαν με τις Μούσες
- τις Ήμερες
- τις Άχραντες
- τις, έτσι κι’ αλλιώς, Αθάνατες
σήκωσαν τα χέρια
έβαψαν με κόκκινο χρώμα
τα μάτια
και ήρθαν στο ξωκλήσι
 να διαβάσουν
τα ίχνη της σαλαμάνδρας.
II
Στο άσπρο ξωκλήσι
έχουν να φανούν οι Μοίρες
από τότε που πήραμε τα ίχνη
της σαλαμάνδρας
και τα είπαμε “ευτυχία”.
Πνίγεις την κραυγή,
σηκώνεις τα κύματα,
σαν αερικό διαβαίνεις
το δρόμο για το ξωκλήσι.
Πότε άλλωτε ήταν τόσο όμορφη η άνοιξη ;
Πότε άλλωτε ήταν τόσο ζεστό το φιλί ;
17
{
Βιάζεται το φθινόπωρο,
βιάζεται να φύγει.
Βιάζεται το φθινόπωρο,
και με το φασματοσκόπιό του
μετρά κάθε κόκκινη απόχρωση
και ορίζει τον πόνο,
 τον πόνο της φυγής.
Βιάζεται το φθινόπωρο.
Αγαπά το φθινόπωρο.
Αγαπά, όπως αγαπώ και ’γω.
18
{
Κάθομαι κάτω στην παραλία,
αντικρύζοντας τα χαμηλά βουνά της Σαλαμίνας
- μπύρα, σκάκι.
Απέναντι το μοναστήρι της Φανερωμένης
με τη κάτασπρη εκκλησία.
Δεξιά η φλόγα από τα έργα
για το φυσικό αέριο.
Η θάλασσα είναι τόσο ήρεμη
που ούτε ο γλάρος τολμά
να την αγγίξει.
Που και που, περνά κανένα καράβι.
Η μηχανή του δίνει ρυθμό στα όνειρα.
Έπεσε ομίχλη,
η Αττική ίσα ίσα που ξεχωρίζει
κι έτσι τρομάζουν οι ελπίδες
κι έτσι τρομάζει κι ο χρόνος
- στο χέρι του κρατάει την μαύρη τσάντα που γράφει «πόνος».
19
Και
Ύστερα
Ρώτησες :
Όλα
Σάπισαν ;
πάνω στη πλαγιά του ονείρου
τα κρουστά κρατούν γερά
την ουρά
του φαλλοκράτη Κύρου.
20
o ήλιος θανατώνει την σιωπή της νύχτας
τα αστέρια ένα ένα κρύβονται πανικόβλητα
και τα αρτόδεντρα ξυπνούν
η ευχή σου ανήμπορη να μαλώσει με την μοίρα
κόβει λαιμούς και φοινικόδεντρα
 
είσαι οπτασία
ή μήπως εικόνα μαγική
μες του μυαλού μου τα αιθερικά πηνία;
έτσι στα ολόλευκα ντυμένη
μοιάζεις από άλλον κόσμο εδώ διαπιστευμένη
 
Χθες βράδυ η σελήνη και
τα αστέρια αναθάρρησαν,
είχαν καιρό να δουν νέο έρωτα
κάτω από το αστεροσκοπείο.
21
ένα πρωί
άρχισε να κλαίει
- έκλεγε και η θάλασσα
ένα παιδί με μεγάλο καπέλο
το γύρισε ανάποδα
για να μαζέψει τα δάκρυα
ένας γλάρος βιαστικός
του έταξε μηνύματα
κι’ ένας τρελλός διακονιάρης καημός
του έκαιγε τα στήθια,
όλα τελικά ήταν αλήθεια

λημονησμένος αυτόχειρ
δίχως αστρολάβο
καράβι χαμένο...
εντός δύο ήμερών το κάτωθι
μπιλιέτο θα λάβω
ποτέ δεν (μου) είπαν
πως οι ανεκπλήρωτοι έρωττες
πρέπει οπωσδήποτε να γράφονται με κεφαλαία
μα πρωτίστως βουστροφηδόν.
23

έπεσα,
καθώς δεν είχα μαζί μου τις διόπτρες
προστασίας
για τα πελώρια και συμπαγή ψέμματά σου
αλοίμονο στην ομορφιά σου.

στο χρόνο που σπατάλησα
τις υποσχέσεις σου
μάζευα μία μία
και στην πληθώρα των ερωτήσεων κατέρρευσα
εσύ, φόρεσες το φωτεινό σου μειδίαμα
και μου ζήτησες
την ύπαρξή μου να σχάσω
κι όσο κι αν το αρνείσαι, τελικά ομοιάζεις
με εκείνα τα λιτά και ποντοπόρα πλοία
που, με την κατάμαυρη μα σκουριασμένη γάστρα,
αναζηττούν
ό,τι ξέφυγε απ’ τη λήθη
αργότερα, ήσυχος πια
(και) ξανακοιτώντας καθώς αρχειοθετούσα
μία μία τις υποσχέσεις σου
δε χρειάστηκε γλαύκες να αναζητήσω
ώστε να τις κομίσω
στα παραθαλάσσια θέρετρα της ηδονής μου.
26

εσύ, ετοίμασε τη λαιμητόμο
και το πετράδι για το στέμμα σου
στα δύο να κόψεις το δάκρυ
και το μικρό μου εξάεδρο
και τη μεγίστη ποινή να ζητήσεις
– άνευ αμφιβολιών –
από τον απέναντί μου πάρεδρο
ή απλά τα μάτια σου κλείσε
και από τον χάρτη του χρόνου σου
εμένα πια σβήσε.

δώστε μας τους γίγαντες
δώστε μας τις ελπίδες τους
ίσως έτσι (να) δούμε πιο καθαρά
ίσως έτσι κοιτάξουμε, επιτέλους, προς τα πάνω
να δούμε το πουλί ακίνητο
κόντρα στον αορατοδύναμο βοριά
με το μυριόποδο γιρλάντα στο ράμφος του
ίσως έτσι ξεχαστούμε και χαμογελάσουμε
για τα μικρά της ζωής μας
και δώσουμε, επιτέλους, τους γίγαντες
στα αγέννητα παιδιά μας.
29
έτσι, με τρυφερές θωπείες
έτσι, σαν έκπτωτος άγγελος
έτσι, με κατάρτι σπασμένο
έτσι, σαν ομηρικός ήρωας
 που την οργή του μόνο οι θεοί κατασβαίνουν
έτσι, και με μια γαλάζια κάρτα κομμένη
 η αγάπη ως ηδονή επιμένει – έτσι,
 και η ιδροωστεφής παραζάλη πονά,
έτσι κι αλλιώς, τι θα πει ‘νωρίς’ και τι θα πει ‘αργά’;
 
της μουσικης το χωμα
και το δειλινο
ειναι φεγγαρι

ενας σκοπος ειναι
μια σπουδη
αναμεσα στις φλεβες

 
απ’ το βουνο ως το γιαλο
ειναι μια στερια αποσταση
και τα μαλλια σου ειναι ηλιος
οταν η μερα σε κοιταζει
τωρα που ζυγωνεις τα κυματα
μην σε πιάσουν
απαρνιεσαι τη στερια
και τρεμεις τι θα πουν για σε
 τα κυματα
 
 
λαμπερες οι μερες μας
μ’ ακουμπησμενα δακτυλα
στο τζαμακι της κορνιζας
αναπολω τα θραυσματα
ΑΡΠΙΣΜΑ ΤΕΤΑΡΤΟ
αν δεν μπορεις
τις μερες μακρια μου
να μετρας
εχεις την αφεση
και την ευκαιρια
για νεα ημερολογια
 
εσυ νομιζεις
πως χαζευω τις τουλιπες
των χεριων σου οι βλαστοι
ειναι αγκαθια φορτωμενοι
και τα μπουμπουκια σου
αργουν πολυ ν’ ανθισουν
12
ΑΡΠΙΣΜΑ ΕΚΤΟ
μην θεωρησεις τιποτα δεδομενο
τα δεδομενα ανατρεπονται
και οι ανατροπες ειναι τροπες
και ειναι πορειες ατερμονες
13
ΑΡΠΙΣΜΑ ΕΒΔΟΜΟ
τη στιγμη που θα γυρισεις
πισω να κοιταξεις
θα χω εξαφανιστει
θα χω γινει ανθος της λευκας
στα πεζοδρομiα θα συχναζω
και θα στοιχειωνω μ’ αλλεργιες
τη ζωη σου

Ο συνάδελφός μου στο Γυμνάσιο περνάει τη θλίψη του κοντά στα ανελέητα παιδιά. Τα λένε λουλούδια. Γίνεται λόγος για την άνθηση της νεότητος. Ομως είναι μια άνθηση σκληρή, που τρέφεται μόνο με το γέλιο και με τη χαρά. Τη γεύεται όπου τη βρίσκει, την τρυγά απ' όπου να 'ναι και μ' όποιον τρόπο να 'ναι. Καταπιέζομε μεις οι καθηγητές τη χαρά τους. Πνίγομε το γέλιο τους. Ενώ αυτά παλεύουν και αντιμάχονται. Και στο πάλεμα νικάει ο δυνατός. Στο Γυμνάσιό μας νικήθηκε αυτός ο συνάδελφος από τα παιδιά. Αρχισε να παίζει το ρόλο της «Ψυχαγωγίας». Ετσι λένε οι μαθηταί στο μάθημά του: «Τώρα έχομε ψυχαγωγία». Σ' όλα τα Γυμνάσια το ίδιο γίνεται. Ενας απ' όλους βρίσκεται πάντα που «αίρει τας αμαρτίας» των άλλων. Είτε επειδή είναι αλλήθωρος, είτε επειδή είναι τσεβδός... Είτε επειδή τον συνοδεύουν οι αναπηρίες των γηρατειών. Είτε επειδή δυστύχησε. Η δυστυχία δεν είναι φτιαγμένη για το επάγγελμα του δασκάλου. Το λέει ο ίδιος ο συνάδελφος:

«Αλλόκοτο είναι το επάγγελμά μας. Μου κάνει κακό και μόνο ν' ανοίγω το στόμα μου, κι είμαι υποχρεωμένος να μιλώ διαρκώς. Μου κάνει κόπο να βλέπω ανθρώπους, κι είμαι υποχρεωμένος να ζω ανάμεσα σε ανθρώπινα κεφάλια. Μόνο οι ευτυχισμένοι έπρεπε να γίνονται δάσκαλοι. Να ταξιδεύουν μαζί με τα παιδιά με απλωμένα τα πανιά στη φρενίτιδα της χαράς. Χθες με παρακαλούσαν να τα πάω εκδρομή. Ολες, μου λέγαν, οι τάξεις πηγαίνουν με τους ελληνιστές τους. Εσείς δε θα μας πάτε; Ας ζούσα μέσα σ' ένα ακατοίκητο δάσος. Ας είχα για επάγγελμά μου να σκάβω τη γη, ή να κάνω επιτέλους λογαριασμούς... Τα παιδιά θα με λένε σίγουρα χαζό... δεν ξέρω, μα έτσι θα 'πρεπε να με λένε...».

Πράγματι έτσι τον λένε και το αποδείχνουν με επιχειρήματα. «Γράφομε μπροστά στα μάτια του τα μαθηματικά μας, καρφί δεν του καίγεται...».

«Τρώμε μπροστά του, κοιμούμαστε, να, έτσι, απλωτοί στο θρανίο, δε μας μιλά, μας κοιτάζει σα χαζός...».

«Ενώ έχομε ιστορία, αρχίζει να μας κάνει λατινικά. Και άλλοτε αφήνει τα λατινικά στη μέση, και πιάνει την ιστορία, και το λέει κι ο ίδιος: "Συγνώμη παιδιά, το μυαλό μου πήρε άλλο δρόμο..."».

«Λέει ό,τι του κατεβεί. Προχθές γράφαμε έκθεση. Κείνος καθότανε στην έδρα. Και κει άρχισε να μονολογά: "Μπορείς να κάμεις δέκα παιδιά; δεκαπέντε; είκοσι; όπως στα παλιά χρόνια οι πατριαρχικές οικογένειες;"».

«Συχνά αφήνει όρθιο μπροστά στον πίνακα το μαθητή που εξετάζει, κι αυτός βγάζει το σημειωματάριό του και γράφει. Γράφει, γράφει, συλλογιέται, διαβάζει, ξαναγράφει... ωσότου χτυπάει το κουδούνι και βγαίνει από την τάξη, χωρίς να πει κουβέντα για το μαθητή, και δίχως να μας βάλει μάθημα παρακάτω...».

Είναι αλήθεια πως το σημειωματάριό του είναι γεμάτο ποιήματα. Απλοϊκά είναι. «Δεν ξέρω από ποίηση», λέει ο ίδιος, «μα, να, έτσι ξεσπάω... ολόκληρη νύχτα πώς να περάσει...». Κι όλα μιλούνε για ένα παιδί που το λένε Τάκη. Διηγούνται τις χάρες του. Τις όμορφιές του. `Η περιγράφουν το σπίτι που απόμεινε σκοτεινό. `Η μιλούν για τα μισοτελειωμένα του τετράδια και το ανοιχτό βιβλίο...

Πού πήγες και μας άφησες στο ρημαγμένο σπίτι;

Η μάνα σου σ' αποζητά σ' αναζητά ο πατέρας,

Σε περιμένουν τα χαρτιά και τ' ανοιχτό βιβλίο,

Τάκη μας, πες πού βρίσκεσαι για να 'ρθουμε κοντά σου,

Δε θέμε να πιστέψουμε πως έφυγες για πάντα

Και θα σε περιμένουμε, να 'ρθείτε με τον Πέτρο,

Ενας τον άλλον πιάσετε σφιχτά χέρι με χέρι,

Θέτε να 'ρθείτε Κυριακή: Καθημερινή; για σκόλη;

Ξημέρωμα; Μεσάνυχτα; Οποτε βουληθείτε...

Τις πόρτες θα 'βρετ' ανοιχτές και τους γονιούς στο πόδι

Κρεβάτι δε γευτήκαμε κι ύπνος δε μας επήρε

Από την ώρα, Τάκη μου, που σβήστηκ' η λαλιά σου...

«Τάκη λέγανε το παιδί σας που εκτέλεσαν οι Γερμανοί;».

«Οχι, κείνο το λέγανε Πέτρο... Κείνος ήταν ο μεγάλος μου γιος. Ητανε δεκαεννιά χρονώ... Ο Τάκης είναι το μικρό. Εμείς, εγώ κι η μάνα του, τον Πέτρο δεν τον κλάψαμε. Δεν τον είδαμε σκοτωμένο. Τ' όνομά του δε γράφτηκε πουθενά. Ούτε οι εφημερίδες ανάφεραν τίποτε. Ούτε κι οι Γερμανοί που πήγαμε και ξαναπήγαμε να μάθουμε οριστικά πράγματα θελήσανε να μας πληροφορήσουν. Κείνο που ξέρομε σίγουρα είναι πως τον πήραν από το Χαϊδάρι, μαζί με άλλους, στις οχτώ του Μάη του 1944, και πως ο Πέτρος φεύγοντας είπε σε κάποιον συγκρατούμενο: "Πάμε μεις". Μα για πού τους πήγαιναν δεν του είπε. Ούτε κι άφησε σημείωμα, όπως κάνανε πολλοί. Και λέμε με τη μάνα του, πως τους πήραν εργάτες στη Γερμανία... και πως ζει... και πως μια μέρα ο Πέτρος μου θα γυρίσει... Ετσι το λέμε με τη μάνα του...».

Σταματά λίγο ο συνάδελφος, παίρνει μαντίλι και φτιάχνει, σκουπίζει την αλλοιωμένη του όψη και συνεχίζει:

«Εμείς κλαίμε μόνο τον Τάκη. Είχε τόσο τρυφερή καρδιά. Ολόκληρο χρόνο με την πείνα, μέσα στη σκόνη, στη ζέστη... Υστερα άμα πιάσανε τα κρύα, με τις βροχές, με τα χιόνια, πηγαινοερχότανε με τα πόδια στο Χαϊδάρι για τον Πέτρο. Οικονομούσε δυο τσιγάρα; του τα πήγαινε. Ενα πορτοκάλι; κινούσε δυο ώρες δρόμο με τα πόδια για να του το πάει. Ενα γραμματάκι ή τα ρουχαλάκια του. Του 'λεγε καμιά φορά η μάνα του: "Κάτσε σήμερα κι αύριο πάλι πας...".

»"Οχι, γιατί θα μείνει παραπονεμένος..."

»Την ημέρα που γύρισε με τον μπόγο τα ρούχα - όπως του τα 'χε δώσει η μάνα του τα 'φερε πίσω - "Δεν τα δεχτήκανε", μας είπε, κι έτρεμε το κατωσάγονό του, "γιατί τον Πέτρο", λέει, "τον πήρανε χθες από το Χαϊδάρι...".

»Αυτά τα λόγια είπε μόνο. Μα τα 'λεγε τραυλιστά. Τα μάτια του όμως ήταν στεγνά αν και κατακόκκινα. Σ' όλο, λέει, το δρόμο, έτσι μας είπαν, έκλαιγε φωναχτά. Εκλαιγε κι ερχότανε. Μόνο σαν κοντοζύγωσε στο σπίτι, κοίταξε να μεταμορφιστεί. Για μας... Πιάσαμε ευτύς τους δρόμους κι οι τρεις και ρωτούσαμε να μάθουμε. Πήγαμε σε αστυνομίες, παντού, τίποτα. Νύχτωσε. Η κυκλοφορία ήταν περιορισμένη. Κλειστήκαμε στο σπίτι, χωρίς να ξέρουμε τίποτα για το παιδί... Ούτε πού τον πήγαν, ούτε τι τον κάνανε... Πρωί πρωί την άλλη μέρα σηκώθηκε ο Τάκης πρώτος.

»"Θα ξαναπάω στο Χαϊδάρι", μου λέει ο Τάκης μου, "να μάθω...". Γιατί δεν τον εμπόδισα; Γιατί τον άφησα;

»"Τι πια θα μάθεις από κει;".

»Εγώ θα πάω, κι ας έχει φύγει... Θυμάσαι, πατέρα, που λέγαμε πότε να τόνε βγάλουν... και λυπόσουν για μένα, για τον κόπο μου; Μακάρι, πατέρα, να τον ξέραμε τώρα κλεισμένο κει μέσα, και σ' όλη μου τη ζωή να πηγαινοέρχομαι με τα πόδια στο Χαϊδάρι...».

»Του φώναξε η μητέρα του να του δώσει ένα κομμάτι ψωμί που έφευγε νηστικό.

»"Δε θέλω, δε θέλω, δεν πεινώ...".

»Αυτά ακούσαμε τελευταία από το στόμα του. Μάθαμε πως πήγε πραγματικά στο Χαϊδάρι, και πως κλαίοντας ρωτούσε να μάθει για τον Πέτρο. Τι έμαθε; Τι του είπαν; Δεν το ξέρομε...».

Κείνο το απόγευμα, που ο Τάκης, γυρνώντας απ' το Χαϊδάρι, χτυπήθηκε από γερμανικό αυτοκίνητο και μεταφέρθηκε νεκρός πια στο Σταθμό Πρώτων Βοηθειών, τα Γυμνάσια λειτουργούσαν. Οι καθηγητές ένας ένας βγαίνανε στο διάλειμμα. Οι άντρες, όπως πάντα, βιάζονταν να καπνίσουν, κι οι γυναίκες ανάπνεαν βαθιά και σιωπούσαν, καταπονημένες από το μόχθο της διδασκαλίας. Κι εκεί ήρθε το μήνυμα για το συνάδελφό μας: «Το παιδί του βρίσκεται χτυπημένο στο Σταθμό Πρώτων Βοηθειών, οδός Γ΄ Σεπτεμβρίου... και να πάει» - σε μας είπαν με τρόπο πως το παιδί είναι κιόλας νεκρό - «μα πρώτα να περάσει από το σπίτι του, να πάρει και τη γυναίκα του...».

Ο συνάδελφος δεν είχε βγει ακόμα από την τάξη. Περιμέναμε βουβοί, κρατώντας την αναπνοή μας, κείνο το άνοιγμα της πόρτας του. Βγήκε. Κανείς δεν του μίλησε. Μόνο τον κοιτάζαμε. Αναψε τσιγάρο κι άρχισε να περπατά πάνω-κάτω βυθισμένος. Περιμέναμε. Αφήσαμε να τελειώσει το τσιγάρο του. Εξαντλήσαμε όλο το διάλειμμα. Μα άμα χτύπησε το κουδούνι, για είσοδο, δε σήκωνε πια αναβολή. Μια τρυφερή καθηγήτρια πήρε το κουράγιο, στάθηκε κοντά του, τον αγκάλιασε στοργικά και: «...Σας θένε στο σπίτι σας... είναι μεγάλη ανάγκη, να πάτε το γρηγορότερο στο σπίτι σας...». Δεν του ανάφερε καθόλου για το παιδί και για Πρώτων Βοηθειών...

«Πέστε μου», είπε φεύγοντας, βλέποντας τη βουβαμάρα, την ταραχή μας, «μήπως ήρθε είδηση πως εκτελέστηκε ο Πέτρος;».

Δεν αποκλείεται, του λέμε, καθώς μιλάει για τον Τάκη, να τον έχουν πράγματι τον Πέτρο στείλει στη Γερμανία... Κείνον τον καιρό είχαν κάμει πολλές αποστολές εργατών...

«Οχι, όχι το παιδί είναι εκτελεσμένο... Μα η καρδιά η δική μας... δεν αντέχει να κλαίει δυο παιδιά... Κλαίμε με πόνο τον Τάκη μας... είχε τόσο τρυφερή καρδιά... σάστισε το παιδί... ζαλίστηκε κι έπεσε πάνω στ' αυτοκίνητο... μόνο τον Τάκη κλαίμε... και λέμε με τη μάνα του πως ο Πέτρος ζει και πως μια μέρα θα γυρίσει...».
Μα βέβαια. Στο νεκροτομείο! Πώς δεν το σκέφτηκα νωρίτερα; Πού αλλού να το βρω αν όχι εκεί; Ένα ανθρώπινο δάχτυλο, έναν δείκτη για την ακρίβεια. Πρέπει να το 'χω στα χέρια μου οπωσδήποτε σήμερα, τώρα. Σε κανένα ανατομικό εργαστήριο ιατρικής. Τινάζομαι από την πολυθρόνα σαν να με χτύπησε κεραυνός. Η Ιατρική Σχολή είναι απέναντι από το σπίτι μου! Φαίνεται από το παράθυρο μπροστά μου. Είμαι βλάκας. Έχω μπρος στα μάτια μου λύση στο πρόβλημα και κοιμάμαι. Το μυαλό μου σαραβάλιασε· αποχαυνώθηκα. Αλλά δικαιολογούμαι, έχω περάσει πολλά. Τις τελευταίες ώρες πέρασα ανάμεσα από τη Σκύλλα και τη Χάρυβδη. Δεν πρέπει να απαιτώ από τον εαυτό μου δυνάμεις υπεράνθρωπες. Έχω εξαντληθεί. Πάλι καλά που κατόρθωσα να σκεφτώ λιγάκι, έστω και καθυστερημένα: αφού δεν μπορώ να κόψω το συγκεκριμένο δάχτυλο, θα βρω άλλο, θα κόψω το δάχτυλο κάποιου πεθαμένου. Ας πάει στα κομμάτια, ο πεθαμένος δεν θα καταλάβει τίποτα. Έπρεπε να το σκεφτώ νωρίτερα. Από το χέρι κάποιου νεκρού, απ' ευθείας συσκευασμένο στον φάκελο και γραμμή στο ταχυδρομείο. Προφταίνω. Υπάρχει ακόμα περιθώριο. Κατεβαίνω τη σκάλα κουτρουβαλίζοντας. Ταυτοχρόνως, προσπαθώ να κουμπώσω το πουκάμισό μου. Είμαι ξενύχτης, έχω τα χάλια μου. Αλλά τα καταφέρνω και περπατάω, ακόμα και μ' αυτά τα εξαθλιωμένα παπούτσια, των οποίων τα κορδόνια σούρνονται στις λάσπες καλλιεργώντας κίνδυνο πτώσης ολόκληρου του αξιολύπητου σώματός μου στο έδαφος. Δεν σκέφτομαι να δέσω τα κορδόνια, είναι τόσο αηδιαστικά που ούτε να τα βλέπω δεν θέλω. Περπατάω λοιπόν κάπως παράξενα, τινάζοντας τα σκέλη μου απότομα κι ανοίγοντάς τα ελαφρά, κατά τρόπον ώστε να μην τυχαίνει ποτέ να πατήσω το ένα πόδι εκεί που βρέθηκε το κορδόνι του άλλου ποδιού, κατά το προηγούμενο βήμα. Όλα αυτά είναι γελοιότητες. Δεν τα σκέπτομαι καν. Αλλιώς δεν θα ήταν δύσκολο ­ αλίμονο ­ να δέσω για μια στιγμή τα ηλίθια κορδόνια. Καίγομαι όμως από εγκεφαλικό πυρετό. Αυτή η λύση (η ξαφνική, η προφανής λύση) μου άναψε φωτιές. 

«Είμαι διάνοια», μουγκρίζω. «Κι ας άργησα να το σκεφτώ. Το δάχτυλο του πεθαμένου! Ο δείκτης!». Σαν τρελός περνάω το κατώφλι του γηραλέου κτίσματος της Ιατρικής Σχολής. Κατευθύνομαι γραμμή στον κλητήρα. 

«Την αίθουσα ανατομίας». 

«Κάτω. Κάτω, στο υπόγειο». 

Συνεχίζω το κατέβασμα σαν ψυχή που πηγαίνει στην κόλαση. Να η ταμπέλα, «ΑΝΑΤΟΜΙΚΟ ΕΡΓΑΣΤΗΡΙΟ». Έχω ιδρώσει. Σπρώχνω την πόρτα και βρίσκομαι σ' έναν προθάλαμο γεμάτο κρεμάστρες από τις οποίες κρέμονται ποδιές. Αρπάζω μία και τη φοράω όπως όπως. Παίρνω και μάσκα να μου κρύβει τα μούτρα και μπαίνω μέσα. 

Ιδρώτας στάζει από το κούτελό μου. Η μύτη μου κατά την εκπνοή εκτονώνει τόση νέα ζέστη που με πιάνει απελπισία. Κοντεύω να σκάσω. Όλοι παρατηρούν με προσοχή τον καθηγητή που κόβει το πτώμα. Είναι γυναικείο πτώμα, αλλά δεν πειράζει καθόλου. Έχω εντοπίσει το ενδιαφέρον μου εκεί που πρέπει. Τα δάχτυλα είναι χοντρουλά σαν ανδρικά. Κάνουν λοιπόν θαυμάσια τη δουλειά τους. Συγκεκριμένα, ο δείκτης είναι ολόιδιος με τον δικό μου. Θα πρέπει, βέβαια, να κόψω λίγο το νύχι, αλλά μόλις γίνει αυτό, θα έχω αποτέλεσμα καταπληκτικό. Ενώ λοιπόν ο χειρουργός με το νυστέρι πραγματοποιεί μια τομή κοντά στο συκώτι, μιλώντας ακατάπαυστα και οι φοιτητές έχουν σκύψει εκεί κοντά, τραβάω διακριτικά το χέρι της νεκρής και, βουτώντας από 'κεί δίπλα ένα αιχμηρό όργανο ­ τσακ ­ της αποκόπτω το δάχτυλο και το γλιστράω στην τσέπη μου. 

Δεν στέκομαι στιγμή. Φεύγω σαν άνεμος για το ταχυδρομείο. Είναι κοντά, αλλά έχω πια αποκάμει κι επιβραδύνω για να μη σκάσω. Αγοράζω ένα φάκελο απ' αυτούς με τις φουσκάλες και μία λίμα από το περίπτερο. Έπειτα, αφού τακτοποιώ το νύχι όπως πρέπει ­ γίνεται εξαιρετικό ­ αμπαλάρω το δάχτυλο και γράφω πάνω στον φάκελο τη διεύθυνση. 

«Ορίστε. Ζυγίστε το παρακαλώ», λέω στο γκισέ. 

«Τι περιέχει;», ρωτάει η υπάλληλος. 

«Περιέχει... περιέχει ένα δάχτυλο». 

«Δάχτυλο;». 

«Ναι, ένα δάχτυλο». 

Γελάει, επειδή νομίζει ότι την κοροϊδεύω. Εν τω μεταξύ, πολεμάει να δει μέσ' από τη σχισμή τι έχει μέσα ο φάκελός μου. Και κραυγάζει σαν υστερική, όταν με τις αδέξιες κινήσεις της, ο φάκελος σκίζεται και το δάχτυλο σωριάζεται στο τραπέζι της. 

«Ωραία τα καταφέρατε. Τώρα θα το ξανακολλήσετε με σελοτέιπ». 

Αλλά δεν με ακούει πια. Είναι ακίνητη, ίσως λιπόθυμη στην καρέκλα της, και οι υπόλοιποι υπάλληλοι με κοιτάζουν. 

«Τι 'ναι αυτά, κύριε;», με ρωτάει ένας. «Περάστε να τα πείτε με τον διευθυντή». 

«Κύριε διευθυντά, βοηθήστε με να παρακάμψω την πολύπλοκη διαδικασία. Το δάχτυλο πρέπει να φθάσει στον προορισμό του το ταχύτερο». 

«Απαγορεύεται, όπως θα ξέρετε, η αποστολή οργάνων διά της ταχυδρομικής οδού». 

«Δεν το ξέρω καθόλου. Κι ούτε θέλω να το ξέρω. Επείγομαι κύριε. Βρείτε φόρμουλα να το στείλουμε. Πείτε πως είναι ψεύτικο. Γράψτε: "ψεύτικο δάχτυλο", να μην καθυστερούμε». 

«Είναι ψεύτικο δάχτυλο;». 

«Όχι. Δηλαδή είναι. Για να πω την αλήθεια, δεν ξέρω να σας απαντήσω. Είναι το δάχτυλο κάποιου ψεύτικου ανθρώπου, δηλαδή ενός νεκρού ανθρώπου και επομένως είναι, εν τίνι μέτρω, ένα ψεύτικο δάχτυλο. Καταλάβατε;». 

«Και τότε ποιο είναι το πραγματικό δάχτυλο, κύριέ μου;». 

«Σας εξήγησα. Το δάχτυλο ενός ζωντανού ανθρώπου είναι ένα πραγματικό δάχτυλο». 

«Άκοπο; Δηλαδή πάνω στο χέρι;». 

«Ναι. Ή έστω και κομμένο. Κομμένο δάχτυλο από ζωντανό, αυτό είναι το πραγματικό δάχτυλο, όχι το κομμένο από νεκρό». 

«Με τη διαφορά ότι δύο τέτοια δάχτυλα δεν ξεχωρίζουν. Είναι και τα δύο κομμένα. Με καταλάβατε; Είναι κομμένα δάχτυλα. Δεν είναι απομιμήσεις δαχτύλων. Είναι επομένως και τα δύο πραγματικά. Δεν ξέρω αν το συγκεκριμένο προέρχεται από νεκρό. Αφήστε που οι δωρεές οργάνων γίνονται συνήθως από νεκρούς. Σκεφτείτε να γεμίσει το ταχυδρομείο συκώτια και νεφρά. Και μάλιστα, στην απαράδεκτη αυτή συσκευασία. Δεν μπορώ να σας εξυπηρετήσω, κύριε. Θα δημιουργηθεί προηγούμενο και πιθανόν να έχουμε παρατράγουδα». 

«Ωραία· πείτε πως είναι πλαστικό. Είναι πλαστικό το δάχτυλο. Σας το υπόσχομαι. Μπορώ, αν θέλετε, να υπογράψω και κάποια υπεύθυνη δήλωση. Θα ήταν καλύτερα έτσι;». 

«Φοβάμαι πως όχι». 

«Γιατί;». 

«Φοβάμαι πως δεν μπορώ να σας εξυπηρετήσω, κύριε». 

«Μα είναι πολύ σημαντικό. Αλλιώς δεν θα επέμενα». 

«Δεν βλέπω γιατί είναι σημαντικό. Κανένας δεν μπορεί να καίγεται για μια μεταμόσχευση δαχτύλου». 

«Μεταμόσχευση; Ποιος μίλησε για μεταμόσχευση;». 

«Δεν καταλαβαίνω για ποιο λόγο μπορεί να επείγει αυτή η αποστολή». 

«Επείγει; Απλώς επείγει; Κύριε, καίγομαι. Ένα σας λέω μόνο, για να πάρετε μονάχα μιαν ιδέα της καταστάσεως: είμαι πιανίστας». 

«Πώς είπατε;». 

«Είμαι πιανίστας». 

«Ναι, αλλά αν βλέπω βεβαίως καλά», και σκύβοντας ελαφρά το κεφάλι του επικεντρώνει το βλέμμα του πάνω στα χέρια μου, «τα δάχτυλά σας είναι όλα στη θέση τους». 

«Γιατί μου το κοπανάτε αυτό τώρα;». 

«Δεν σας το κοπανάω, λέω απλώς ότι δεν καταλαβαίνω τι σχέση μπορεί να έχει προς το θέμα μας η ανακοίνωση του επαγγέλματός σας». 

«Μα, σας δηλώνω μαζί με το επάγγελμά μου και τον κοινωνικό μου κύκλο. Όπως καταλαβαίνετε, ένας πιανίστας φυσικό είναι να ζει ανάμεσα σε άλλους μουσικούς. Οι φίλοι του και οι εχθροί του θα είναι φυσικά και αυτοί πιανίστες. Και για να με βλέπετε έτσι αναστατωμένο, πρέπει να συμπεράνετε πως αυτό το δάχτυλο πάει να διορθώσει κάποια μεγάλη συμφορά, για να μην πω ότι με τις πολλές κουβέντες μας η συμφορά αυτή θα γίνει πλέον εντελώς αναπόφευκτη». 

«Δεν σας καταλαβαίνω». 

Γεν χρειάζεται να καταλάβετε. Αντιλαμβάνεστε ότι το δάχτυλο ενός πιανίστα δεν είναι το ίδιο με το δάχτυλο κάποιου άλλου ανθρώπου κι ότι επομένως η κατάσταση πρέπει να αντιμετωπιστεί με ταχύτητα. Το δάχτυλο οφείλει να φθάσει επειγόντως στον προορισμό του». 

«Μπορώ να ρίξω μια ματιά στον φάκελο;». 

«Αν το επιθυμείτε». 

«Πώς;». 

«Τι είναι;». 

«Μη μου πείτε ότι ο αποστολέας είναι ο ξακουστός Σβούρος, ο πιανίστας;». 

Τα πράγματα περιπλέκονται. 

«Αυτή η διάνοια, ο μέγας Σβούρος, έπαθε κάτι στο δάχτυλο; Τον γνωρίζετε προσωπικά;». 

«Είχα την ατυχία να τον γνωρίσω». 

«Ατυχία;». 

«Ατυχία δική μου να τον γνωρίσω και δική του ασφαλώς να με γνωρίσει». 

«Είναι εχθρός σας λοιπόν;». 

«Δυστυχώς, όχι». 

«Τότε; Πείτε μου, τέλος πάντων, τι συνέβη». 

«Δεν μπορώ. Δυστυχώς, δεν μπορώ να το κάνω. Αν μαθευτεί ο λόγος της αποστολής, φοβούμαι ότι η αποστολή δεν θα έχει νόημα». 

«Κλείστε την πόρτα. Η περιέργεια είναι το μεγαλύτερό μου ελάττωμα». 

«Δεν μπορώ να σας την ικανοποιήσω». 

«Ε, τότε ούτε κι εγώ μπορώ να δεχτώ ότι το δάχτυλο είναι ψεύτικο». 

«Εννοείτε πως...». 

«Αυτό ακριβώς εννοώ». 

«Ποιο;». 

«Αυτό που υποψιαστήκατε». 

«Αν σας πω τι συνέβη με τον φίλο μου, θα δεχθείτε ότι το δάχτυλο είναι πλαστικό;». 

«Ναι». 

«Κινδυνεύω, όμως, έτσι να εκτεθώ». 

«Πιστέψτε με· κινδυνεύετε λιγότερο από εμένα. Εσείς έχετε τουλάχιστον τη δική μου υπόσχεση, που είναι η υπόσχεση εντίμου ανδρός. Εγώ μπορεί να χάσω τη δουλειά μου. Κανείς από τους υπαλλήλους εκεί έξω δεν θα πιστέψει ότι το δάχτυλο είναι πράγματι ψεύτικο. Αποδεχόμενος την αποστολή λοιπόν», λέει και ξαφνικά χαμηλώνει τη φωνή του, «θα κινδυνεύσω από τους κατώτερους, που ευκαιρία ζητάνε να με διαβάλουν για να πάρουν τη θέση μου. Εγώ θα βρεθώ σε χειρότερη μοίρα από σας, μόνο και μόνο επειδή είμαι περίεργος». 

«Μη με βάζετε σε αυτή τη θέση». 

«Αποφασίστε αν θέλετε να το στείλετε ή όχι. Χωρίς επεξηγήσεις, η αποστολή δεν θα γίνει. Είμαι σαφής, νομίζω. Για να λέμε την αλήθεια, δεν έχετε κι άλλη δυνατότητα: είστε αναγκασμένος να μου πείτε τι έγινε, αν θέλετε να φθάσει επειγόντως το δάχτυλο στον προορισμό του».

 

Πολύ καλά. Σας έχει συμβεί, κύριε διευθυντά, να μεθύσετε; Όχι να γίνετε σκνίπα ­ προσέξτε ­ αλλά να πιείτε μαζί με ένα φίλο όσο χρειάζεται για να δείτε μαζί τη ζωή με άλλο μάτι». 

«Αρκετές φορές, αγαπητέ μου. Γι' αυτό άλλωστε υπάρχει το αλκοόλ». 

«Με άλλο μάτι είπα. Όχι με καλό μάτι, κύριε διευθυντά. Έτυχε ποτέ τα συμπεράσματα που βγάζετε για τη ζωή εκείνες τις φορές που πίνατε να ήταν αρκετά απογοητευτικά, ούτως ώστε να φαίνεται ότι έχετε πάρει τελείως λανθασμένη κατεύθυνση; Ότι παραστρατήσατε, ξεφύγατε από τον ορθό δρόμο και χάσατε το νόημα της υπάρξεως;». 

«Συνήθως το ποτό βοηθά να βλέπουμε τις θετικές πλευρές της ζωής». 

«Συμφωνώ· αλλά αυτές οι θετικές πλευρές δεν τυχαίνει να είναι πάντοτε εκείνες που αναδεικνύουμε με τον τρόπο που ζούμε. Σκεφτείτε τους μουσικούς, κύριε διευθυντά. Πόσες ώρες αφιερώνουν στη μελέτη! Πόσο πόνο χρειάζονται για να πετύχουν το ελάχιστο... Όσο ταλέντο και να έχουν ­ το ξέρετε ­ δεν αρκεί. Χρειάζεται αφοσίωση και αυταπάρνηση. Εν τω μεταξύ, μεγαλώνουν, βλέπουν τη ζωή να γλιστράει μέσα από τα χέρια τους, χωρίς να απολαμβάνουν τις ευτυχισμένες στιγμές που θα μπορούσε να τους προσφέρει. Αυτή η ιδέα μάς κατέλαβε χθες το βράδυ. Αυτή η απλή ιδέα που σας φαίνεται ίσως αθώα, μας έκανε και τους δύο δυστυχείς. Αποφασίσαμε πως έπρεπε να αλλάξουμε τη ροή των γεγονότων. Αλλά πώς θα εγκαταλείπαμε τη μουσική; Την ίδια στιγμή που θέλαμε να την εγκαταλείψουμε, η μουσική μάς τράβαγε σαν δίνη· και είναι αδύνατον να αντισταθεί κανείς στη δύναμη μιας δίνης. Έκανα τότε το λάθος να κάνω εκείνη την ηλίθια πρόταση. Για να αλλάξουμε τάχα τη ζωή μας, μια και καλή. Καταλαβαίνετε...». 

«Τι καταλαβαίνω;». 

«Καταλαβαίνετε ποια πρόταση ήταν αυτή;». 

«Να κόψετε τα δάχτυλά σας;». 

«Καθένας από μας να κόψει τον δείκτη του άλλου. Μόνον έτσι θα ήμασταν σίγουροι ότι η ζωή ­ η πραγματική ζωή που ώς τότε είχαμε χάσει ­ θα ανοιγόταν επιτέλους μπροστά μας». 

«Και δέχτηκε;». 

«Με ενθουσιασμό. Ζήτησε να μας φέρουν από την κουζίνα το πιο τρομερό μαχαίρι και μου το πρόσφερε». 

«Για να του κόψετε το δάχτυλο;». 

«Ακριβώς». 

«Κι εσείς το κάνατε;». 

Δεν έχει πλέον νόημα να κρύβομαι. 

«Ναι. Το έκανα». 

«Πώς;». 

«Το έκανα». 

«Ο Σβούρος είναι πλέον ανάπηρος;». 

«Ανεπανόρθωτα ανάπηρος φοβάμαι. Του λείπει ο δείκτης της δεξιάς». 

«Θεέ μου». 

«Συνέβη όμως το εξής, κύριε διευθυντά: Όταν το φρικτό αυτό μαχαίρι του απέκοψε το δάχτυλο και ο φίλος μου λιποθύμησε, βρέθηκα, όπως φαντάζεστε, μπροστά σε ένα απαίσιο θέαμα. Και ενώ, όπως είχαμε αποφασίσει εκ των προτέρων, έπρεπε να περιμένω τη δική μου σειρά για τον ακρωτηριασμό του δικού μου δεξιού χεριού, το αίμα που έρρεε άφθονο και το πανιασμένο πρόσωπο του λιπόθυμου φίλου μου, με αναστάτωσαν. Σας μιλώ ειλικρινά: δείλιασα. Ξύπνησα ξαφνικά από τον λήθαργο του οινοπνεύματος και κατενόησα με φρίκη ότι όλ' αυτά ήσαν χαζομάρες· μισούσαμε κι αγαπούσαμε τη μουσική εξίσου. Δεν υποφέραμε τη μελέτη, αλλά δεν θα υποφέραμε και τη ζωή χωρίς μουσική. Έφυγα λοιπόν. Δεν σας το κρύβω, αν και ντρέπομαι γι' αυτό. Άφησα τον φίλο μου εκεί, σε θλιβερή κατάσταση (ενώ δηλαδή συνέχιζε, αναίσθητος, να αιμορραγεί ακατάπαυστα) και γύρισα σπίτι μου κλαίγοντας». 

«Ασύλληπτο. Εξωφρενικό. Αλλά ­ αν επιτρέπετε ­ δεν καταλαβαίνω ακόμα. Προς τι η τωρινή σας βιασύνη; Τι είναι αυτό το δάχτυλο που βιάζεστε τόσο να στείλετε;». 

«Κύριε, σκεφθείτε για λίγο τον μεγάλο καλλιτέχνη Σβούρο, όταν θα εξύπνησε από τη νάρκη. Κι εκείνος, όπως κι εγώ, θα κατάλαβε αμέσως πόσο κουτή ήταν η ιδέα του ακρωτηριασμού. Αλλά ­ ακόμα χειρότερο ­ σκεφτείτε τι δράμα θα πέρασε, τι θυμό θα δοκίμασε όταν θα συνειδητοποίησε ότι εγώ ο φίλος του είμαι ακόμα αρτιμελής, ότι είμαι ακόμα άξιος να εκτελέσω τις σονάτες του Βηθουένου. Ακόμα χειρότερο: θα σκέφτηκε σίγουρα ότι θα μπορούσα να σκηνοθετήσω το συμβάν για να τον βγάλω από τη μέση. Ο Σβούρος ήταν πιο γνωστός από μένα, και το άξιζε. Τον ζήλευα. Αν φθάσει σε αυτές τις σκέψεις, επειδή ξέρω τι ευαίσθητα είναι τα νεύρα του, δεν αποκλείω καθόλου, κύριε διευθυντά, να οδηγηθεί στο χειρότερο. Είμαι σίγουρος ότι θα θελήσει να δώσει τέλος, οριστικό τέλος στη ζωή του. Υπολογίζω δε ­ επειδή τον ξέρω καλά ­ ότι αύριο τέτοια ώρα η σκέψη της αυτοκτονίας θα έχει κατασταλάξει μέσα του, κι ότι θα αναζητά πλέον τον καλύτερο τρόπο για να την επιχειρήσει. Σκεφτείτε με τι ικανοποίηση θα λάβει λοιπόν το δέμα με το δικό μου δάχτυλο, το δικό μου κομμένο δάχτυλο ως απόδειξη ότι κι εγώ τον ακολούθησα στην κοινή μοίρα που μαζί διαλέξαμε μεθυσμένοι». 

Για σταθείτε, κύριε. Σκοπεύετε δηλαδή να τον κοροϊδέψετε. Γιατί το βλέπω πολύ καθαρά ότι το δάχτυλο το δικό σας είναι στη θέση του. Πρόκειται για εξαπάτηση και μάλιστα για χυδαία εξαπάτηση φίλου προς φίλο. Με καλείτε να συμπράξω σε αδίκημα». 

«Μη γίνεστε ανόητος, κύριε διευθυντά. Αν αυτό είναι εξαπάτηση, δεχθείτε ότι είναι ευεργετική». 

«Ευεργετική εξαπάτηση;». 

«Γιατί όχι; Κι εσείς ο ίδιος καταλαβαίνετε ότι η ιδέα του ακρωτηριασμού ήταν ιδέα του οινοπνεύματος. Ήταν ιδέα βλακώδης, δεν χωράει αμφιβολία γι' αυτό καμία. Είναι λοιπόν εντελώς αδικαιολόγητο να κόψω εγώ τώρα το δάχτυλό μου. Θα μπορούσα να μην κάνω τίποτα· να περιμένω ήσυχα την αυτοκτονία του φίλου μου, την οποία έχω προβλέψει με ακρίβεια ωρών. Θα ήμουν πιο συνετός έτσι, κατά τη γνώμη σας;». 

«Θα ήσασταν συνετός αν πηγαίνατε αμέσως να τον βρείτε και κόβατε μπροστά του το δάχτυλό σας, όπως του το είχατε υποσχεθεί». 

Αυτό να το ξεχάσετε. Ο φίλος μου δεν θα με άφηνε να το κάνω μπροστά του. Είναι πολύ ευγενής. Αν πήγαινα εκεί, θα ήταν σαν να τον παρακαλούσα χονδροειδώς να με αθωώσει, να με γλιτώσει από το χρέος του ακρωτηριασμού. Δεν θα ήταν γενναιότητα, αλλά δειλία. Και μόλις θα έφευγα από το σπίτι του, οι ίδιες σκοτεινές σκέψεις θα πολιορκούσαν και πάλι το μυαλό του». 

«Τότε κόψ' τε το δάχτυλό σας από πριν, και πηγαίνετέ το μόνος σας. Παραδώστε το πραγματικό κι όχι ένα Ersatz». 

«Σας είπα ότι αυτό είναι ανόητο και πως δεν πρόκειται να το κάνω. Το Ersatz είναι αρκετό στην περίπτωσή μας. Επειδή όμως νοιάζομαι για τον φίλο μου, επειδή δεν θέλω να πάω μεθαύριο στην κηδεία του, στέλνω αυτό το δάχτυλο για να τον ανακουφίσω. Να μη νιώθει μόνος στην καταδίκη αυτή. Με ενδιαφέρει να τον σώσω, όχι η αλήθεια. Μόνο εγώ μπορώ να τον σώσω. Μόνον έτσι. Αλλιώς τον στέλνω στην καταστροφή». 

«Και τι θα γίνει στην επόμενη συνάντησή σας;». 

«Μα δεν θα υπάρξει τέτοια συνάντηση. Εγκαταλείπω τα πράγματά μου και φεύγω το απόγευμα. Δεν θα πω ούτε σε σας πού πάω ούτε σε κανέναν άλλο. Αλλάζω όνομα, αλλάζω ζωή, κύριε διευθυντά». 

«Είστε παράξενος άνθρωπος». 

«Δεσμευτήκατε να μου κάνετε το χατίρι και να δεχθείτε το δάχτυλο, αν σας πω την ιστορία του». 

«Πείτε μου κάτι τελευταίο: Είπατε πως θα αλλάξετε ζωή. Θα συνεχίσετε να παίζετε πιάνο;». 

Σκύβω το κεφάλι με ντροπή. 

«Είστε τόσο ανήθικος». 

«Θέλω να σώσω τον φίλο μου». 

Ο διευθυντής του ταχυδρομικού γραφείου ανοίγει την πόρτα και βηματίζει προς τον γκισέ· πετάει τον κλειστό φάκελο πάνω στον πάγκο και με σίγουρο τόνο λέει στην υπάλληλο: «Το δάχτυλο είναι τελικώς πλαστικό. Χρέωσέ το στα υπερεπείγοντα. Πρέπει να φθάσει στον προορισμό του το αργότερο αύριο το πρωί».

ς. 

Υπολόγιζα πως εξέταζε το πρόσωπό μου για να καταλάβει τον χαρακτήρα μου, πως μετρούσε τις φλέβες στα χέρια μου για να υπολογίσει τη δύναμη, και διασκέδαζα. Μερικές φορές, όταν έσκυβα περισσότερο, αισθανόμουν το βλέμμα της να έχει κολλήσει στην ιδρωμένη μέση μου. Τότε, έτσι για να παίξω μαζί της, σήκωνα τα χέρια πάνω απ' το κεφάλι μου, τα τέντωνα, δήθεν να ξεμουδιάσω, και τραβούσα τη φανέλα να σηκωθεί ακόμη περισσότερο. Να φανεί καθαρά το τατουάζ, του φιδιού που δαγκώνει την ουρά του, γύρω απ' τον αφαλό μου. Στη συνέχεια έχωνα, με αργές κινήσεις, τις άκρες της βαθιά μέσα στο παντελόνι μου. Τέλος, άνοιγα τα πόδια και τακτοποιούσα με τη χούφτα το καβάλο. Τη φανταζόμουν να τρίβει, με το αριστερό χέρι, τη ρώγα του στήθους της, με το άλλο να χαϊδεύει την κοιλιά της κοντά στον αφαλό, αφήνοντάς το στη συνέχεια να γλιστρήσει κάτω απ' τη μέση της και ερεθιζόμουν περισσότερο. Με την άκρη του ματιού μου παρακολουθούσα την κίνηση της κουρτίνας και περίμενα. Πόσο θ' αντέξει; αναρωτιόμουν. 

*** 

Έχει γούστο να αντιλήφθηκε την κρυψώνα μου, σκεφτόμουν έντρομη κάθε φορά που εκείνος έστρεφε το σώμα προς την πλευρά μου, άνοιγε τα πόδια στη διάσταση και, με σχεδόν πρόστυχες κινήσεις, τακτοποιούσε τα ρούχα του, χουφτώνοντας στο τέλος με τα σκασμένα χέρια του το φούσκωμα του παντελονιού του. 

Κατακόκκινη από ντροπή τραβούσα το δεξί μου χέρι από πάνω μου και άφηνα αδέξια την κουρτίνα να πέσει, ενώ αποτραβιόμουν στο βάθος του σπιτιού. Εκεί, λες και κάποιος να με παρακολουθούσε και έλεγχε τις κινήσεις μου, μετακινούσα τα διάφορα μικροαντικείμενα που ήταν αραδιασμένα επάνω στα έπιπλα, προσποιούμενη πως τα τακτοποιώ, με ιδιαίτερη επιμονή στις φωτογραφίες. 

Η Σοφία με ένα εκτυφλωτικά κίτρινο φόρεμα και ένα πελώριο ψάθινο καπέλο στα μαλλιά χαμογελούσε ευτυχισμένη. Ο Παύλος ντυμένος τη μαύρη τήβεννο της ορκωμοσίας και το αστείο καπέλο με τη φούντα στο κεφάλι ακουμπούσε το νεοαποκτηθέν πτυχίο στο στήθος του και καμάρωνε. Ο Στέφανος, με μαύρα ακόμη όλα του τα μαλλιά, είχε περασμένο το χέρι στους ημίγυμνους ώμους της Ελβίρας και χαμογελούσε αμήχανα, ενώ εκείνη, με ολόκληρο το σώμα στραμμένο προς την πλευρά του, τον κοιτούσε στα μάτια πλημμυρισμένη από προσμονή. Εγώ μόνη, σ' ένα μπαλκόνι ανατολικό, κάποιο φθινόπωρο. Αν μπορούσε να δει κάποιος την πίσω πλευρά της φωτογραφίας, θα διάβαζε: Ποτέ δεν θα μάθω ποια αφορμή έχει η θλίψη σου, που είχε γράψει ο Στέφανος. 

Τα ανίψια μου τα έβλεπα τώρα πια κάθε καλοκαίρι στις διακοπές ή κατά τη διάρκεια των μεγάλων εορτών. Εκτός κι αν αποφάσιζα να ταξιδέψω, πράγμα σπάνιο, συνδυάζοντας αναψυχή και ψώνια: μικροαντικείμενα από τη Φλωρεντία, φορέματα και καλλυντικά από το Λονδίνο. 

Η πρωτοφανής επιτυχία του Στέφανου στις τελευταίες εκλογές τον υποχρέωνε σε συνεχείς μετακινήσεις, τόσο στο εσωτερικό όσο και στο εξωτερικό. Τα αεροπλάνα είχαν γίνει το δεύτερο σπίτι του και η Αθήνα η άλλη του πατρίδα. Παλαιότερα τον ακολουθούσαμε εγώ και η Ελβίρα αλλά τελευταία απέφευγε και να μας το προτείνει ακόμη. Κάτι ανώνυμα τηλεφωνήματα που αρχίσαμε να λαμβάνουμε στο σπίτι, κατά τις βραδινές κυρίως ώρες, έκαναν λόγο για την ύπαρξη κάποιας άλλης γυναίκας που διέθετε τα μισά από 'κείνον χρόνια. Η Ελβίρα δεν ήθελε ν' ακούσει λέξη. Εγώ, αντιθέτως, πλημμυρισμένη από ζήλεια και οργή, όχι μόνο δεχόμουν να πληροφορούμαι τα υποτιθέμενα καμώματα του Στέφανου από ανώνυμες φωνές, άνοιγα επιπλέον και διάλογο μαζί τους. Μέχρι του βαθμού να επιδιώκω να γνωρίσω την άλλη, αψηφώντας τα σχόλια και την κατακραυγή που θα δεχόμουν από όλους. 

*** 

Τέσσερις μέρες τώρα, δεν καταδέχτηκε να ρωτήσει τίποτα για το χωριό μου, ούτε καν ποιο είναι το μικρό μου όνομα. Την Κυριακή που παρουσιάστηκα μπροστά της, για να μην την τρομάξω, της είπα πως είμαι Βορειοηπειρώτης. Αυτοί έχουν πιο καλή φήμη απ' τους Αλβανούς, σκέφτηκα. Πάντως αν η κυρία ενδιαφερόταν και ρωτούσε να μάθει για μένα, εγώ είχα έτοιμη την ιστορία μου. Θα της την έλεγα, όπως την είπα όταν χρειάστηκε και σ' άλλους μέχρι τώρα. 

«Κατέβηκα απ' το Γκρέμσκι», θα της έλεγα, «αφήνοντας μέσα μάνα, γυναίκα και δύο παιδιά. Το μόνο που ήθελα ήταν να βγω έξω. Και το έξω ήταν η Ελλάδα. Οι αγορές των φρούτων, οι γεμάτοι μ' εμπορεύματα πάγκοι, οι φωτισμένες βιτρίνες κι ένα καλό μεροκάματο. Αν γλίτωνα την κλούβα θα μάζευα, με κάθε τρόπο, χρήματα και θα επέστρεφα φορτωμένος. Μακαρόνια, καφέ, κονσέρβες και ρούχα. Για τα δύο αγόρια, τον Παντέλι και τον Μπράνκο, αθλητικά παπούτσια και φόρμες γυαλιστερές. Για τη Λουμέ ένα πολύχρωμο φόρεμα και μια ντουζίνα φλιτζανάκια του καφέ με τα πιατάκια τους. Για τη μάνα θ' αγόραζα μια τηλεόραση, και δρόμο για μέσα». 

Κι αν η κυρία ήθελε να μάθει για το μέσα, θα της μιλούσα για κάποια άδεια πλατεία, στοιχημένα μουντά κτίρια, ανοιχτούς δρόμοι, λάσπη και σκουπίδια. 

«Ξέρω», θα της έλεγα, «πως στα σύνορα θα δω να περιμένει μια σειρά παλιών αυτοκινήτων που, αφού έκαναν δεύτερο κύκλο στην Ελλάδα, ξαναπουλήθηκαν, τρίτο χέρι, στους δικούς μας. Θα στέκονται στραπατσαρισμένα, με τα πολύχρωμα σήματα μιας άλλης χώρας πάνω στα τζάμια, με απαραίτητο αξεσουάρ τη σχάρα στην οροφή. Θα με παραλάβει, μαζί με άλλους τέσσερις, ένα ξεφλουδισμένο Φίατ που μουγκρίζοντας στον ανήφορο θ' αφήνει πίσω του μαύρο καπνό. Στα παρατημένα χωράφια θα δω τα σκουριασμένα τρακτέρ και σε κάθε στροφή και γέφυρα τα εγκαταλελειμμένα πολυβολεία. Οι δεντροστοιχίες με τις λεύκες θα είναι εξαφανισμένες. Τον προηγούμενο βαρύ χειμώνα οι κορμοί τους είχαν μπει στις σόμπες και τους φούρνους. Στην πλατεία εκείνοι που θα στέκονται μπροστά απ' τις άδειες βιτρίνες των καταστημάτων θα κοιτάζουν με ζήλεια τη σχάρα του αυτοκινήτου. Οι συγγενείς θα περιμένουν, μ' αγωνία, τα τσουβάλια και τα χαρτοκιβώτια. Μαζί τους κι ολόκληρη η χώρα. Εκείνοι που δεν αξιώθηκαν ένα τέτοιο ταξίδι στον παράδεισο θ' αρκεστούν στην προσφορά τσιγάρων και ζαχαρωτών». 

Αυτά, πάνω - κάτω, θα της έλεγα κι εκείνη ας αμφέβαλλε. 

 

Χωρίς να είμαι σε θέση να προσδιορίσω την αιτία, ξαφνικά αντιλήφθηκα να σβήνουν τα φώτα του χολ και η τηλεόραση του καθιστικού να σιγεί. Έντρομη διαπίστωσα πως στον πίνακα του ηλεκτρικού ένας διακόπτης ήταν πεσμένος. Με κατέλαβε ο τρόμος του ενδεχόμενου σκοταδιού και πανικοβλήθηκα. Τέσσερις μέρες τώρα ήμουν μόνη και ο φόβος μου είχε πολλαπλασιαστεί. Η μικρή Γεωργιανή που είχαμε για το σπίτι, η Μάια, είχε πάει για λίγο στους δικούς της και θα επέστρεφε την επομένη. 

Η πρώτη μου σκέψη έτρεξε σ' εκείνον έξω στον κήπο. Αυτοί οι πολυτεχνίτες τα καταφέρνουν σε όλα, σκέφτηκα, και τον κάλεσα. Άφησε τα λασπωμένα του υποδήματα έξω, πέρασε μέσα και πέταξε το βρώμικο μπουφάν του στο βελούδο της πολυθρόνας. Η βλάβη αποκαταστάθηκε μέσα σε ελάχιστα λεπτά. Τα φώτα του διαδρόμου άναψαν, ως εκ θαύματος, και από δίπλα επανήλθε ο ήχος της συσκευής. Εκείνος στεκόταν όρθιος στη μέση της υποδοχής, εισπράττοντας τον βουβό θαυμασμό μου. Τον ευχαρίστησα με τα μάτια καρφωμένα στα γεμάτα γράσα και λάσπη νύχια των χεριών του και παραμέρισα ελαφρώς για να βγει και πάλι στον κήπο. Συνέλαβα το βλέμμα του να εξετάζει τους χώρους που του επέτρεπε η θέση στην οποία στεκόταν και την επόμενη στιγμή να διατρέχει όλο μου το κορμί. 

Ασυναίσθητα τράβηξα τα χέρια πίσω από τη μέση μου και γύρισα κρυφά το δαχτυλίδι του δεξιού μου παράμεσου ανάποδα να δείχνει σαν βέρα. Δεν ήθελα, για τίποτε στον κόσμο, να αποδώσει το κάλεσμα σε στέρηση. Εκείνος συνέχισε να περιεργάζεται τα πάντα. Ήταν η πρώτη φορά που βρισκόταν μέσα στο σπίτι και έδειχνε θαμπωμένος. Το ερευνητικό βλέμμα και η ακινησία του άρχισαν να με τρομάζουν. Στεκόμασταν αμίλητοι και οι δύο, σαν ζώα που αναμετρούν τις δυνάμεις τους, περιμένοντας το ένα από το άλλο την πρώτη κίνηση: επίθεσης ή αποφυγής. Η σιωπή εκείνων των στιγμών έσμιγε τις ανάσες μας. Ο φόβος ήδη είχε φωλιάσει μέσα μου. 

Μπάνιο; τον άκουσα να ρωτά, απαιτώντας το σχεδόν, και το αίμα άδειασε από τις φλέβες μου. 

Και πριν προλάβω να συνέλθω από την απρόσμενη τροπή που έπαιρνε η κατάσταση μού είπε πως επιθυμεί να κάνει ένα ντους. Για να καθαριστεί από τις λάσπες, όπως επιχειρούσε να μου εξηγήσει με αρκετή δόση συστολής, και να απολαύσει την πολυτέλεια που του προσφερόταν. 

Σαν υπνωτισμένη τον οδήγησα στο μικρό μπάνιο, του έβγαλα μια καθαρή πετσέτα, τράβηξα την πόρτα πίσω μου και απομακρύνθηκα. Σε ελάχιστο χρονικό διάστημα ακούστηκε ο γδούπος κάποιας μεταλλικής πόρπης από ζώνη που πέφτει στα πλακάκια του δαπέδου κι αμέσως η ορμή τρεχάμενου νερού. Χωρίς να προηγηθεί ο θόρυβος της πόρτας που κλείνει, ούτε του κλειδιού, φυσικά, που γυρίζει από μέσα. Τι να απεικονίζει, άραγε, το τατουάζ που είχα διακρίνει γύρω από τον αφαλό του; αναρωτήθηκα τη στιγμή που κατευθυνόμουν ναρκωμένη προς την πολυθρόνα που ήταν πεταμένο το μπουφάν του. 

 

Τόση ήταν η αντοχή της, πανηγύρισα όταν την άκουσα να με καλεί στο σπίτι. Πέταξα την τσάπα που κρατούσα, πήρα το μπουφάν που κρεμόταν σ' ένα κλαδί κι ανέβηκα, χωρίς βία, τα σκαλοπάτια. Έβγαλα τα άρβυλα και πέρασα μέσα με τις κάλτσες. Με περίμενε βαμμένη γύρω απ' τα μάτια και χείλη κόκκινα σαν αίμα. Από κοντά την έκανα πάνω από σαράντα χρόνων. Στερημένη, σκέφτηκα και σχεδόν τη λυπήθηκα. Ενώ η πολυτέλεια που αντίκρυσα στο σπίτι με θάμπωσε. Παντού άσπρα μάρμαρα, κρύσταλλα, ασήμια, ζωγραφιές και φωτογραφίες. Μια όμορφη ξανθή που χαμογελούσε, θα είναι η κόρη της, συμπέρανα. Και το παλικάρι με τα μαύρα καρναβαλίστικα, ο γιος της. Στην ίδια ηλικία μ' εμένα, υπολόγισα. Κι ένας μαλάκας που αγκάλιαζε μια άλλη γυναίκα. Κάπου τον ξέρω αυτόν, σκέφτηκα, αλλά εκείνη την ώρα δεν μπορούσα να θυμηθώ, από πού. Στη διπλανή φωτογραφία ήταν η ίδια μόνη της, ακουμπισμένη σ' ένα μπαλκόνι. Με το βλέμμα αναζήτησα τα δάχτυλα του δεξιού χεριού της. Φορούσε βέρα. Δεν καταλάβαινα τίποτα αλλά δεν είχε και τόση σημασία. Πού στο διάβολο βρίσκονται όλοι αυτοί και δεν εμφανίστηκε κανένας τους τόσες μέρες; αναρωτήθηκα. Θα μου τα πει όλα μετά η κυρία, σκέφτηκα και χαμογέλασα. Την άκουσα που μου μιλούσε για μια βλάβη στο φως. Μ' ερχόταν να γελάσω με την πονηριά της αλλά συγκρατήθηκα. Σχεδόν τα ίδια μ' εκείνο τον χοντρό δικηγόρο, σκέφτηκα, που με κάλεσε στο σπίτι του την προηγούμενη βδομάδα, δήθεν για βάψιμο, και με τράβηξε ίσια στο δωμάτιο με το κρεβάτι. Τότε, απ' τον νου μου είχε περάσει η ιδέα να τον πνίξω με τη ζώνη ή να τον χαρακώσω με το μαχαίρι που κουβαλώ πάντα πάνω μου και να φύγω, αλλά έμεινα. Δέκα χιλιάδες, καλά είναι; είπε ο γέρος στο τέλος κι έχωσε στην τσέπη του παντελονιού μου το τσαλακωμένο χαρτονόμισμα. 

Η συμφωνία με την κυρία ήταν ένα πεντοχίλιαρο τη μέρα, καλά ήταν. 

Άλλαξα, στο άψε - σβήσε, την καμένη λάμπα του διαδρόμου, σήκωσα τον πεσμένο διακόπτη, κι αυτό ήταν όλο. Την είδα να τραβιέται στην άκρη για να βγω έξω και να συνεχίσω το σκάψιμο. Έτσι που την κοίταζα ανάμεσα στα πλούτη, με τα δάχτυλα γεμάτα δαχτυλίδια με πέτρες, ήθελα να της μιλήσω. Να της πω την ιστορία μου και στο τέλος να τη ρωτήσω αν γνώριζε τα τρία κακά του ντουνιά που φοβούνται στον τόπο μου. Ο βοριάς, η πείνα και οι άλλοι, θα της έλεγα. Δεν είπα τίποτα, ούτε κουνήθηκα απ' τη θέση μου. Εξέταζα τα διάφορα αντικείμενα που γυάλιζαν, υπολογίζοντας την αξία τους και την άλλη στιγμή την κοίταζα στα μάτια, περιμένοντας το κάλεσμα. Όμως εκείνη στεκόταν σαν πέτρα μπροστά μου και δεν έλεγε να κουνηθεί. Μόνο μια γαλάζια φλεβίτσα τρεμόπαιζε στον αριστερό της κρόταφο. Κι αυτή φοβάται, σκέφτηκα. Τότε θυμήθηκα το τέχνασμα του λουτρού που μ' είχε αναφέρει ο Μπασκίμ. Άφηνε, όπως έλεγε, την πόρτα μισάνοιχτη και όταν τελείωνε κι έβγαινε, με τα νερά ακόμη επάνω του, χαλάρωνε την πετσέτα που τον σκέπαζε και την άφηνε να πέσει, δήθεν τυχαία, κάτω. Αυτό το κόλπο πιάνει πάντα, ισχυριζόταν ο φίλος μου. 

Την ώρα που ήμουνα κάτω απ' το νερό, σαν φλας μού ήρθε η σκατόφατσα εκείνου που είδα στη φωτογραφία, έξω. Ήμουν σίγουρος πως κάποτε τον είχα δει στην τηλεόραση που μιλούσε. Βγήκα με τα νερά να στάζουν από πάνω μου, σχηματίζοντας μικρές λίμνες κάτω απ' τα πόδια μου. Πέρασα την πετσέτα γύρω απ' τη μέση μου και την αναζήτησα με το βλέμμα. 

 

Του είπα να φύγει, χωρίς να ολοκληρωθούν οι εργασίες του κήπου. Άλλωστε επιστρέφουν μεθαύριο κι ο Στέφανος με την Ελβίρα από τις Βρυξέλλες. Καλύτερα που δεν θα τον βρουν εδώ. Ούτε καν να μάθουν την ύπαρξή του. Όσο για τον κήπο, θα τους πω ψέματα πως πήρα κάποιον ηλικιωμένο κηπουρό που τα μισοκατάφερε. Όμως, η ανόητη, έπρεπε να σηκώσω όλες τις φωτογραφίες πριν τον καλέσω να περάσει μέσα. Έστω να τις ρίξω μπρούμυτα. Θεέ μου, τι απερισκεψία! Το σπίτι, αν μπερδέψει τους δρόμους και χαθεί, μπορεί να μην το ξαναβρεί. Αν αναγνώρισε όμως τον Στέφανο! 

Όταν ηρεμώ και καταφέρνω να διώξω τους φόβους μου, τον θυμάμαι που έψαχνε τα δάχτυλά μου για βέρα και τα βάζω με τη δική μου αφέλεια. Λες, αναρωτιέμαι και γελάω, να με πέρασε για παντρεμένη με τον αδελφό μου, επειδή γύρισα το δαχτυλίδι; Ίσως κάποτε τα διηγηθώ όλα αυτά στον Στέφανο για να γελάσουμε. Όταν θα φύγει από τη μέση η Ελβίρα. 

 

Μ' έδιωξε η πουτάνα. Δεν έπιασε ούτε το «Βορειοηπειρώτης», ούτε η «ιστορία» που της ξεφούρνισα. 

Αυτή την είχα ακούσει τόσες φορές απ' τους Αλβανούς που την είχα μάθει απ' έξω. Ο Μπασκίμ, όπου βρισκόταν και τα έπινε, έλεγε τα ίδια και τα ίδια. Για τη μάνα του, τη γυναίκα και τα δύο του παιδιά. Για το μέσα της Αλβανίας. Όταν κάποτε την είπα σε κάποιον διαβασμένο, εκείνος παρατήρησε πως το Γκρέμσκι δεν έχει σχέση με τη Βόρειο Ήπειρο. Εγώ τότε του είπα πως όλα τα επάνω βουνά είναι πασσαλειμμένα με τα ίδια σκατά, και τον σιχτίρισα. 

Εγώ είμαι Έλληνας, ρε καριόλη, του φώναξα. Απ' το Όλβιο του Νέστου. 

Χτύπησε τα ζώα που είχα ο αφθώδης, όπως τον είπαν, πυρετός, έπεσαν κτηνίατροι, αστυνόμοι, στρατός κι άρχισαν να σκοτώνουν βόδια και πρόβατα. Τα παράτησα κι εγώ όλα και κατέβηκα στην Ελλάδα. Εδώ, στην αρχή, δεν με ήθελε κανένας. Όλοι διάλεγαν τους Αλβανούς, γιατί δούλευαν περισσότερο και με λιγότερα λεφτά. Έγινα κι εγώ ξένος και ξεμπέρδεψα. 

Η κωλόγρια, με πέταξε στον δρόμο. Λες, αναρωτιέμαι, να διάβασε την ταυτότητα που έχω στη μέσα τσέπη του μπουφάν και να φοβήθηκε; Εγώ πάντως δεν πάω επάνω με τίποτα. Καλύτερα να κλέψω εδώ, να φάω χώμα, παρά ν' ανεβώ πάλι στο ποτάμι. 

Θυμάμαι πως ένα απ' τα κάτω παράθυρα του σπιτιού δεν είχε σίδερα. Κι ο Έκτωρ, σκέφτομαι, δεν θα με γαβγίσει. Τόσες μέρες, την έμαθε τη μυρουδιά μου.

Ο έμπορος τέχνης Φρέντυ Γύρας ήταν καθηλωμένος σε μια αναπηρική καρέκλα και νοσηλευόταν υπό αστυνομική επιτήρηση. Δεν μπορούσε να μιλήσει ούτε να κινηθεί. Οι νευρολόγοι που τον εξέτασαν υποστήριζαν όμως ότι ο εγκέφαλός του λειτουργούσε. Η Ασφαλιστική Εταιρεία που πλήρωσε αναγκαστικά στη σύζυγό του αρκετά εκατομμύρια σε Ευρώ ­ διότι όρος αποζημίωσής της ήταν και η περίπτωση που ο σύζυγός της υπέπιπτε σε κακούργημα ­ ήθελε να βρει ένα σύστημα επικοινωνίας μαζί του. Το ερώτημα που είχε προκύψει ήταν αν πράγματι είχε σκοτώσει αυτός τον ασφαλιστή Γιάννη Καλογήρου και στη συνέχεια προσπάθησε να αυτοκτονήσει ή υπήρχε πλεκτάνη. 

Η τηλεόραση πάνω από το κεφάλι του Φρέντυ Γύρα έπαιζε Σι Εν Εν: ήταν οι βομβαρδισμοί στη Γιουγκοσλαβία. Το Σι Εν Εν διέκοπτε κάθε τόσο τη ζωντανή ροή του για διαφημιστικά και διάφορα επιμορφωτικά κουίζ. Τώρα έδειχνε ένα που έγραφε: Ποιος ήταν ο Πωλ Σεζάν; Εφευρέτης της πυρίτιδας; Γάλλος μόδιστρος; Μετα-ιμπρεσιονιστής ζωγράφος; 

Ο ανακριτής της Ασφαλιστικής Εταιρείας που παρακολουθούσε επίμονα τον Γύρα πρόσεξε ότι σε κάθε τέτοιο κουίζ, ο παράλυτος άντρας κάρφωνε το βλέμμα του στην οθόνη. Ίσως κάτι να σήμαινε αυτό. Στις δύο πρώτες ερωτήσεις ο Γύρας ανοιγόκλεισε δύο φορές τα βλέφαρά του, στην τρίτη μία. Ήταν μήπως προσπάθεια να φτιάξει έναν κώδικα επικοινωνίας, αναρωτήθηκε ο ανακριτής και τηλεφώνησε αμέσως στην Εταιρεία του, προκαλώντας ειρωνικά εις βάρος του σχόλια. Τι ήταν ο Πωλ Σεζάν; ρώτησε. 

 

Όλα άρχισαν για τον Φρέντυ Γύρα όταν στο μεγάλο συγκρότημα πολυτελών διαμερισμάτων στα Βριλήσσια ήρθε ένα καινούργιο ζευγάρι. Ο ασφαλιστής Γιάννης Καλογήρου και η γυναίκα του Ευγενία. 

Ο Γιάννης Καλογήρου, ασφαλιστής, 34 ετών, ύψος 1,78, και η Ευγενία, 29 ετών, 1,77, καστανή διακοσμήτρια και σύμβουλος στα καταστήματα Χανδρή, ζούσαν στη Νέα Σμύρνη, κοντά στην πλατεία. Ο Καλογήρου έλεγε πως με τις νέες εξελίξεις η γειτονιά είχε γίνει πιο σικ και η γυναίκα του θα σταματούσε την γκρίνια για αναβάθμιση του χώρου κατοικίας του. Για τον ίδιο το περιβάλλον ήταν Ο.Κ. 

Όμως μια προαγωγή της γυναίκας του και η προοπτική για ένα δικό του άνοιγμα σε διπλή εργασία, η ανάληψη ενός τμήματος της Νεντερλάντε, έθεσε τις οικονομικές βάσεις για μετακόμιση. Η Ευγενία ήθελε «καλή» περιοχή. Ο Καλογήρου ήξερε ότι θα έφτυνε αίμα στη δουλειά, προσπάθησε να αποφύγει τα πανάκριβα ενοίκια, προσπάθησε να μην απομακρυνθεί πολύ από τη Νέα Σμύρνη που είχε διάφορες γκομενίτσες, αλλά η γυναίκα του το έκλεισε το πανάκριβο διαμέρισμα. 

Κι εκεί, στην είσοδο του συγκροτήματος, ένα απόγευμα που η γυναίκα του έλειπε στο Γυμναστήριο, ο Γιάννης Καλογήρου έπεσε πάνω στη Σύλβια Φόγκελ, τη σύζυγο του Φρέντυ Γύρα. Ήταν 1,79 και με τα τακούνια της τα σταχτί μάτια της κοιτούσαν από ψηλά τα μαύρα δικά του. Ήταν πυρόξανθη κι έμοιαζε να έχει βγει από διαφήμιση μαύρης διθέσιας Κράισλερ. Είχε τέσσερις σακουλές ψώνια, που δύσκολα σήκωνε, κι ο Καλογήρου προθυμοποιήθηκε να τη βοηθήσει. «Μόλις ήρθα από Νέα Υόρκη» του είπε. «Εδώ μένετε; Πρέπει να είστε οι καινούργιοι. Ο άντρας μου σε τηλεφώνημα από το Παρίσι μού ανέφερε ότι στην Αθήνα γέμισε πλέον το συγκρότημα, έχουμε νέους γείτονες. Ένα συμπαθέστατο ζευγάρι. Εσείς πρέπει να είστε...». 

Η Σύλβια σε ανταπόδοση της βοήθειας κάλεσε τον Καλογήρου για ένα ποτό. «Ο άντρας μου είναι ακόμα Παρίσι για δουλειές, είναι έμπορος τέχνης, επιστρέφει αύριο». 

Ο Καλογήρου ύστερα από μιάμιση ώρα στο διαμέρισμα Γύρα έφυγε από τον πέμπτο όροφο και άνοιξε την πόρτα του ασανσέρ. Εκεί καθυστέρησε λίγο να πατήσει το κουμπί για τον δεύτερο, ώστε να σκουπίσει, συμβουλευόμενος τον μεγάλο καθρέφτη, το κατακόκκινο κραγιόν που είχε βάψει τις άκρες των χειλιών του. 

Τρεις μέρες αργότερα, όταν επέστρεψε ο Φρέντυ Γύρας, το ζεύγος Καλογήρου ήταν καλεσμένο από τη Σύλβια στο μεγάλο οροφοδιαμέρισμα του πέμπτου. Την απέχθειά του για τη μοντέρνα τέχνη ο Γύρας την έκανε σαφή από την πρώτη συνάντησή του με τους νέους γείτονες. Τον Καλογήρου τον έβρισκε παρακατιανό αλλά γουστόζικο και λίγο πονηρούτσικο με τα θηλυκά. Τον είχε πάρει το μάτι του, πριν φύγει για Παρίσι, να γλυκοκοιτάζει μια όμορφη αλλοδαπή καθαρίστρια και, όπως ήταν κι ο ίδιος γυναικάς, θεώρησε ότι θα είχε «πλάκα» η παρέα μαζί του. Και η Ευγενία Καλογήρου ήταν όμορφη γυναίκα. 

Φρέντυ Γύρας: «Προχθές ήμουν Παρίσι. Νοίκιασα ένα σπιτάκι. Τι; Ξενοδοχεία κι έτσι ­ δεν είναι για μένα. Ρε φίλε, ξοδεύεις κάτι παραπάνω αλλά είσαι ελεύθερος να φτιάξεις τη μακαρονάδα σου όποτε θέλεις. Με πιάνεις; Μέσα στους πίνακες ζω. Ξέρεις τι σημαίνει αυτό; Ότι μια μαλακισμένη γραμμή που τραβάει κάποιος μεθύστακας σε κόκκινο φόντο μπορεί να κοστίζει εκατό εκατομμύρια φράγκα. Τα βλέπω αυτά εγώ και φλιπάρω. Κι έτσι η μακαρονάδα μου παίρνει αξία. Γιατί να μην την υποστηρίξω; Τώρα ήταν ευκαιρία να πάρω κοψοχρονιά τρεις Μπρακ σε κολάζ ­ ξέρεις, εφημερίδες εποχής με χαρτοκοπτική η μία πάνω στην άλλη ­, σελίδες με μαλακίες απίστευτες ­ κομμώτρια ζητάει δουλειά στις μικρές αγγελίες, το πρόγραμμα του Λούβρου το 1917, διαφήμιση της Λανκόμ, και ένα βιολί, ζωγραφιά αυτό, με λάδι, όπου τα αποκόμματα των εφημερίδων τοποθετούνται πάνω του σαν δοξάρι ανάποδο ­ και τίτλο, γιατί σε αυτούς τους πίνακες εκεί που φρικάρεις είναι με τον τίτλο: 

"Ζητιάνος στο μετρό" ­ Άμπρα χαχά, όπως λέει κι ένας κολλητός συνάδελφος. Πού είχα μείνει;». 

«Δεν έχει σημασία», έκανε ο Γιάννης Καλογήρου, γιατί το μάτι του είχε πιάσει τη Σύλβια Φόγκελ, που στεκόταν πλάτη στον άντρα της στο κούφωμα της πόρτας του διαδρόμου προς την κουζίνα: είχε ανασηκώσει τη φούστα της και του έδειχνε το δαντελωτό κιλοτάκι της. Ο Γιάννης Καλογήρου κατέβασε μονορούφι το υπόλοιπο Σίβας. 

 

Σε επόμενη συνεύρεση των Καλογήρου με τον Γύρα. Ο Φρέντυ ξεμονάχιασε τον Γιάννη. «Χάθηκα την τελευταία βδομάδα. Είπα να μπουρδελιάσω λίγο. Την έκανα καθημερινά μετά τη δουλειά για ένα μπαρ με κονσομασιόν λάιτ. Υπήρχε μια γκομενούλα που με κελάρυζε ζόρικα. Μυρίστηκε χρήμα η μικρή. Κι η πλάκα ξέρεις ποια είναι; Πως όταν έμαθε ότι είμαι έμπορος τέχνης, γύρισε την κουβέντα στα καλλιτεχνικά. Της λέω ­ Είμαι πολύ διανοούμενος για σένα μικρή μου. Και πάει να μου αντιμιλήσει. Της κάνω ­ Μη ζαλίζεις τ' όμορφο το κεφαλάκι σου με τέτοια. Φρίκαρα και την έκοψα. Να 'μαι, λοιπόν, εδώ. Πες μου τα νέα σου. Τι έκανες, πονηρούλη, κατά την απουσία μου;». 

Ο Γιάννης Καλογήρου τού είπε πως οι δουλειές του πήγαιναν χάλια. Έπρεπε να φέρει καινούργια ασφάλιστρα. «Με τις γκομενοδουλειές έχω μείνει πίσω» τού λέει ο Καλογήρου και του προτείνει να τον ασφαλίσει. «Αν αυτό σ' ευχαριστεί, γιατί όχι; Λεφτά έχω. Τι θα πληρώνω; Δύο με πολλά μηδενικά; Τρίχες, δηλαδή. Κοίτα, μη με απασχολήσεις μόνο με τις λεπτομέρειες. Δεν αντέχω. Φέρε τα έντυπα, τα υπογράφω και βάζεις ό,τι πιο συμφερτικούς όρους έχεις για μένα ανάλογα με το χρήμα που καταβάλλω κι έκλεισε το θέμα. Οι φίλοι γι' αυτό υπάρχουν, για να τους βοηθάμε. Ένα εκατομμυριάκι το εξάμηνο είναι ψίχουλα για τον Γύρα. Θεώρησε την εκδούλευση ληγμένη και μην ξαναμιλήσεις γι' αυτήν. Στείλε στη γραμματέα μου τα έντυπα, τα υπογράφω, τα συμπληρώνεις με όρους καλούς και τέρμα το παραμύθι. Εξηγηθήκαμε; Ωραία». 

Πέντε μήνες μετά ­ κι ενώ ο Γιάννης Καλογήρου, κάθε δεκαπέντε που η γυναίκα του τύχαινε να 'χει Γυμναστήριο και να λείπει ο Γύρας, ανέβαινε στη Σύλβια Φόγκελ κι αυτή τον τρέλαινε ­ το ζεύγος Καλογήρου βρέθηκε με τους Γύρα σε ένα μικρό πάρτι στο μεγάλο οροφοδιαμέρισμα. Μαζί τους είναι άλλα δύο ζευγάρια. Ο Φρέντυ Γύρας μετά το φαγητό φεύγει για δουλειά, θα ξαναγύριζε αργά το βράδυ. Η Σύλβια Φόγκελ μισομεθυσμένη γίνεται πολύ διαχυτική με τον Γιάννη Καλογήρου, σε σημείο να απειλείται επεισόδιο με την Ευγενία. Τ' άλλα δύο ζευγάρια, ενοχλημένα από την όλη ατμόσφαιρα, δηλώνουν κάποια στιγμή ότι ήρθε η ώρα να φύγουν. Η Ευγενία προφασίζεται αδιαθεσία και κατεβαίνει κάτω. Η Σύλβια μένει μόνη με τον Καλογήρου. Βάζει ένα Σι Ντι με τη Λώρη Άντερσον, που τις θυμίζει τα τριπάκια, τα μικρά χαρτάκια που πιπιλούσε στη Νέα Υόρκη με Ελ Ες Ντι. 

Όταν στο Γυμναστήριο της Εκάλης γνωρίστηκε με την Ευγενία ­ πριν ακόμα τη μετακόμιση του ζεύγους Καλογήρου ­, κάνοντας κοινές ασκήσεις μαζί της με βαράκια και κοιλιακούς, της είχε δώσει κι αυτής ένα τέτοιο μικρό χαρτάκι. 

Η Ευγενία Καλογήρου σε είκοσι λεπτά ανεβαίνει ξανά πάνω. Κρατάει ένα σφυρί και το κλειδί του οροφοδιαμερίσματος. 

Το αιχμηρό αντικείμενο που κρατούσε η Ευγενία Καλογήρου ταξίδεψε με φόρα από πάνω προς τα κάτω για να προσγειωθεί στο κρανίο του ημίγυμνου άντρα της. 

Ένα σιντριβανάκι αίμα ξεπήδησε μέσα από τα αραιωμένα μαλλιά του κι έπεσε μαλακά, αργά στον ανοιχτό κρεμ καναπέ του σπιτιού της Σύλβια Φόγκελ και του Φρέντυ Γύρα. 

Αυτή ήταν μόνο η αρχή. Ο Καλογήρου έγινε αμέσως κόκκινος. Τα μάτια του έκαιγαν. Δάκρυσε. Το αίμα πλέον εμπόδιζε τις κινήσεις του. Έπρεπε να ασχοληθεί με αυτό. Να το σταματήσει. Τα μαλλιά του είχαν μουσκέψει. Βούτηξε ένα ρολό χαρτί κουζίνας, που σύντομα τελείωσε. Έτρεξε στο μπάνιο και στο φαρμακείο. Οξυζενέ δεν βρήκε. Το βλέμμα του θόλωσε πάλι, καθώς έγειρε άθελα του το κεφάλι. Έσκισε το πουκάμισό του. Πίεσε με αυτό το κεφάλι του. Το πουκάμισο σύντομα έγινε μούσκεμα και το πέταξε στην μπανιέρα. Μετά διέκρινε μια πετσέτα μπάνιου. Ταυτόχρονα το μάτι του έπιασε στο πάνω ράφι του φαρμακείου ένα μπουκάλι οινόπνευμα. Σκούπισε το κεφάλι του με τη μαύρη πετσέτα της Φόγκελ κι άδειασε το μισό μπουκαλάκι στην πληγή. Ύστερα κατάλαβε ότι για να σταματήσει το αίμα έπρεπε να γείρει λίγο στο πλάι, ώστε η πληγή να βρίσκεται σε κατακόρυφη θέση και ο σφυγμός του που χτυπούσε δυνατά να μην μπορεί να αδειάσει όλο το αίμα του από το κεφάλι. 

«Είναι ο μόνος τρόπος για να γλιτώσω», σκέφθηκε. Ήταν η πρώτη στιγμή που είχε χρόνο να σκεφθεί κάτι, πέρα από τις ενστικτώδεις μέχρι τότε κινήσεις του. Έχυσε οινόπνευμα στην πληγή, έβρεξε με το υπόλοιπο το μπλουζάκι και πίεσε με μανία το τραύμα. «Πρέπει να το σταματήσω το γαμημένο να τρέχει», είπε. Το μυαλό του όμως έπαιρνε συνεχώς όλο και πιο καθαρές στροφές.

Η γυναίκα του είχε βγει στη βεράντα και κάπνιζε κοιτώντας τη σελήνη να τρέχει στα σύννεφα. Και περίμενε, περίμενε να καταρρεύσει. Η Σύλβια στο δεύτερο μπάνιο έκανε καυτό ντους. Με το κεφάλι πάντα γερμένο στο πλάι. Ο Γιάννης Καλογήρου βρήκε τσιγάρα, άναψε ένα και πήρε ψαχουλευτά μια μπουκάλα ουίσκι. Άδειασε λίγο στο κεφάλι του. Στυλώθηκε. Και όρμησε στη βεράντα. 

«Έγινε μακελειό», είπε ο αξιωματικός του περιπολικού που έφτασε. 

«Έγινε», απάντησαν η Ευγενία Καλογήρου και η Σύλβια Φόγκελ. 

Ο αξιωματικός είχε εμπειρία από τέτοια. Κοίταξε τις γυναίκες από πάνω μέχρι κάτω. Έτρεμαν σύγκορμες. 

Ο Φρέντυ Γύρας είχε πέσει από το μπαλκόνι του πέμπτου. Μάρτυρας είχε ακούσει τη Σύλβια να φωνάζει: «Μην το κάνεις, μη, εγώ φταίω». Στην άκρη του λίβινγκ ρουμ, κοντά στην μπαλκονόπορτα, κοίτονταν νεκρός ο ασφαλιστής Γιάννης Καλογήρου με δύο χτυπήματα από σφυρί στο κεφάλι. 

Τηλεόραση: Έγκλημα ερωτικής αντιζηλίας. Ο έμπορος τέχνης Φρέντυ Γύρας πάνω σε φιλονικία σκότωσε τον ασφαλιστή Γιάννη Καλογήρου. Ο Καλογήρου διατηρούσε σχέσεις με τη γυναίκα του εμπόρου τέχνης. Μετά το φονικό ο Φρέντυ Γύρας αποπειράθηκε να αυτοκτονήσει και νοσηλεύεται σε πολύ σοβαρή κατάσταση. Λέγεται ότι, πριν από τη φιλονικία με το θύμα, είχε κάνει κρυφά χρήση παραισθησιογόνων. 

Η Ευγενία Καλογήρου και η Σύλβια Φόγκελ είχαν απαλλαγεί από τους συζύγους τους. Ο ένας νεκρός, ο άλλος παράλυτος στη φυλακή. Το μακελειό της οικείας Γύρα ήταν βαρύ ψυχικά αλλά τα χρήματα βρίσκονταν στην τσέπη τους και η στενή προσωπική σχέση υποσχόταν πολλά. 

Όση ώρα ο ανακριτής της Νεντερλάντε περίμενε το επόμενο κουίζ του Σι Εν Εν ο διεθνής σταθμός μετέδιδε δηλώσεις πολιτικών που καταδίκαζαν τη χρήση βίας και όπλων από ανήλικους και από τρομοκράτες σε όλο τον κόσμο. Οι διαφορές έπρεπε να λύνονται ειρηνικά, σύμφωνα με τους νόμους. 

Ύστερα από επίπονες προσπάθειες ημερών, όταν ο οξυδερκής ανακριτής βρήκε έναν κώδικα επικοινωνίας με τον Φρέντυ Γύρα κι άρχισε να του διατυπώνει ένα μακρύ κατάλογο ερωτήσεων που οδηγούσαν στην αλήθεια, οι δυο γυναίκες, με τη στυφή οσμή του αίματος κολλημένη στα ρουθούνια τους, έπιναν Τεκίλα Σανράιζ στις ξαπλωτές πολυθρόνες τους στο Μαλιμπού, δηλωμένες στο ξενδοχείο λουξ με ψεύτικα ονόματα. 

Έτσι ήταν εκείνη η μακρινή εποχή ­ tricky, όλο κόλπα, σαν τα βιολιά της Λώρη Άντερσον, σαν την ερώτηση του Σι Εν Εν «Ποιος ήταν ο Πωλ Σεζάν;», στο διάλειμμα δύο ζωντανών συνδέσεων με Βελιγράδι. 

Στο ίδιο ξενοδοχείο έμεναν με ψεύτικα, επίσης, ονόματα Αμερικανοί αξιωματικοί της αεροπορίας της μοίρας των Στελθ που έπασχαν από μετατραυματικό στρες και ένα ζευγάρι παλιών καταζητούμενων της Ρότε Αρμέε Φραξιόν, που είχαν βοηθήσει σε μια τρομοκρατική επίθεση στην Ελλάδα με νεκρούς, είχαν γλιτώσει παρά τρίχα και αναρωτιούνταν κι αυτοί για τη ματαιότητα της ζωής γενικά... 

Δεν άργησαν όλοι τους να γίνουν μια ζωηρή παρέα ­ αυτοί και παραδίπλα ο άλλος κόσμος, ο καθημερινός. Είχαν ξεπεράσει το στρες παίζοντας Μπητς Βόλλεϋ με δυνατά καρφιά. Ήταν καταχαρούμενοι στο Μαλιμπού, όπως καταχαρούμενος ήταν κι ο Πωλ Σεζάν κλεισμένος μέρες στο ατελιέ του, όταν ζωγράφιζε τις Νεκρές του Φύσεις...


 

Ετρεχε μιάμιση ώρα συνέχεια. Ούτε μια στιγμή δε στάθηκε να ανασάνει. Αυγουστιάτικο καταμεσήμερο και το λιοπύρι τον πυρπολούσε. Είχε μουσκέψει ολόκληρος από τον ιδρώτα κι η σκόνη του δρόμου είχε κολλήσει στο πρόσωπό του, στα χέρια, στα ρούχα του. Η άσπρη φορεσιά του είχε γίνει τώρα μαύρη σχεδόν. Με δυσκολία ξεχώριζες και το μπλε νούμερο που ήταν ραμμένο στη φανέλα του. Ηταν ίσως το 33.

Ξαφνικά άρχισε να τον βασανίζει ένας πόνος στο στομάχι και στα ξερά χείλη του φάνηκε λίγος αφρός. Τα πόδια του λύγιζαν. Οι δυνάμεις του τον εγκατέλειπαν σιγά, σιγά. Είχε τρέξει τόση ώρα συνέχεια και οπωσδήποτε είχε ακόμη δρόμο μπροστά του.

Σε μια στιγμή γύρισε και κοίταξε πίσω. Μακριά πολύ είδε άλλους δύο να τρέχουν. Συνέχιζαν και αυτοί τον αγώνα. Οι υπόλοιποι δεν άντεξαν και στα μισά της διαδρομής σταμάτησαν. Τριάντα πέντε είχαν ξεκινήσει όλοι κι όλοι. Πριν μιάμιση ώρα ακριβώς.

Ο πόνος στο στομάχι δυνάμωνε συνέχεια. Τα μάτια του θάμπωναν. Ολα γύρω του στριφογύριζαν. Νόμιζε πως θα σωριαστεί κι αυτός κάτω. Κρατήθηκε όμως. Βόγκηξε μόνο και δάγκωσε τα χείλη του. Δυο σταλαματιές αίμα πετάχτηκαν και σμίξανε με τον ιδρώτα και τη σκόνη στο πιγούνι του.

Εριξε μια ματιά στο ρολόι του. Δώδεκα παρά πέντε. Είχαν περάσει δυο ώρες τώρα από το ξεκίνημα. Τα πόδια του βγάζανε πλέον φωτιές μέσα στα λαστιχένια παπούτσια. Ισως το δεξί να είχε κιόλας πληγωθεί. Κάθε φορά που το πατούσε, τον δάγκωνε ένας πόνος. Πιο δυνατός κι απ' αυτόν που ένιωθε στο στομάχι. Πόσο θα άντεχε ακόμη; Α, όχι, δεν ήθελε να κάνει τέτοιες σκέψεις. Δεν έπρεπε να χάσει το ηθικό του. Το καταλάβαινε καλά αυτό, αλλά δεν ήταν εύκολο να διώξει την αμφιβολία. Αν υπήρχαν τουλάχιστον μερικοί στην άκρη του δρόμου να τον εμψυχώνουν... Δεν υπήρχε όμως κανένας. Μόνο λίγο πριν είχε συναντήσει δυο, τρεις να κάθονται στον ίσκιο ενός δέντρου. Γύρισαν και τον κοίταξαν με απορία. Ο ένας μάλιστα γέλασε δυνατά, βλέποντάς τον σε τέτοια χάλια.

Γύρισε πάλι πίσω το κεφάλι του. Τώρα είδε μόνον έναν συναθλητή του να τον ακολουθεί. Ο τρίτος; Ισως να είχε εγκαταλείψει τον αγώνα κι αυτός. Ισως όμως και να ήταν πίσω μακριά και δε φαινόταν. Ο άλλος πάντως τον ακολουθούσε. Ιδρωμένος, τσακισμένος, ματωμένος, σίγουρα. Τον ακολουθούσε. Δεν αγωνιζόταν μόνος, λοιπόν. Εσφιξε τις γροθιές του και ρίχτηκε με νέο κουράγιο μπροστά. Τώρα πίστευε πως θα έφτανε στο τέρμα. Το πίστευε απόλυτα. Μπορεί μάλιστα να έφτανε και πρώτος. Αλλά, όχι δεν τον ενδιέφερε αυτό. Ηθελε μόνο να τερματίσει. Να μη μείνει στα μισά. Ας έφτανε ο άλλος, που ήταν πίσω του, πρώτος. Το ίδιο έκανε. Ο δρόμος ήταν ο αντίπαλος και όχι ο συναθλητής του.

Συνέχισε, λοιπόν, τον αγώνα. Με την ψυχή στο στόμα. Το λιοπύρι, ο πόνος στο στομάχι και στο δεξί πόδι και η κούραση τον είχαν εξουθενώσει εντελώς. Αρχισε να φοβάται πάλι πως δε θ' αντέξει. Αν ήξερε τουλάχιστον πόσο απείχε από το τέρμα; Θέλοντας να πάρει κουράγιο σκέφτηκε να κοιτάξει για τρίτη φορά πίσω του, να δει το συναθλητή του. Αν όμως δεν τον έβλεπε; Καλύτερα λοιπόν να μην έστρεφε το κεφάλι του. «Ασε - μονολόγησε. Ο,τι κι αν έχει συμβεί, εγώ θα προσπαθήσω να φτάσω». Και κάνοντας αυτή την αισιόδοξη σκέψη άρχισε να φαντάζεται πώς θα είναι στο τέρμα. Θα έχουν δεμένη από τις άκρες δυο στύλων μια άσπρη κορδέλα, σκεφτόταν. Θα την κόψω με το στήθος μου και θα πέσω κάτω μισοπεθαμένος. Τότε το πλήθος που θα είναι συγκεντρωμένο εκεί θα ξεσπάσει σε χειροκροτήματα και ζητωκραυγές. Μπορεί μάλιστα να με σηκώσει ψηλά στα χέρια του. Ναι θα με σηκώσει. Δε θα είναι μικρό πράγμα αυτό που θα έχω κατορθώσει. Θα είναι και οι ελλανοδίκες εκεί. Θα μου σφίξουν συγκινημένοι το χέρι και θα με βραβεύσουν. Είναι ταγμένοι να βραβεύουν αυτούς που αγωνίζονται και φτάνουν στο τέρμα.

Μπροστά του φάνηκε τώρα μια στροφή. Μετά τη στροφή θα άρχιζε πάλι η ευθεία. Το ήξερε καλά. Ετσι είχε γίνει πολλές φορές από τότε που ξεκίνησε. Πόσο θα τραβούσε άραγε ο ατέλειωτος αυτός δρόμος; Αγνωστο. Αν υπήρχε, σκέφτηκε, μια πινακίδα που να δείχνει πόσο απέχει το τέρμα. Ε, όχι δε γίνεται αυτό. Αν έβλεπες πόση απόσταση έχεις ακόμη να διανύσεις μπορεί και να απογοητευόσουν και να εγκατέλειπες. Κάτι ξέρουν οι αρμόδιοι που δεν έβαλαν τέτοιους δείκτες. Εφτασε τώρα στη στροφή και στο βάθος του δρόμου που είχε ακόμη μπροστά του, είδε μια συστάδα δέντρων. Τα δέντρα φαινόταν σαν να έφραζαν το δρόμο. Λες; Οχι, δεν ήταν δυνατόν. Θα υπήρχε σίγουρα κάποιο πέρασμα. Πλησίασε περισσότερο και είδε όχι μόνο το πέρασμα αλλά και την άσπρη κορδέλα του τέρματος. Επιτέλους! Μια χαρά, μια απέραντη χαρά, τον πλημμύρισε και τον έσπρωξε μπροστά. Φτέρωσαν πάλι τα φλογισμένα πόδια του. Σε δυο λεπτά έκοβε με το στήθος του το νήμα και έπεφτε στο χώμα λιπόθυμος.

Οταν άνοιξε τα μάτια του δεν ήξερε πόση ώρα είχε περάσει από τη στιγμή που σωριάστηκε κάτω. Κοίταξε γύρω του. Ανοιξε περισσότερο τα μάτια του και ξανακοίταξε. Κανένας! Ερημιά. Απόρησε. Επειτα θυμήθηκε ότι δεν είχε δει ψυχή εδώ στο τέρμα, όταν πλησίαζε. «Είναι δυνατόν;» ψιθύρισε μουδιασμένος. «Πώς μπορεί να μη συγκεντρώθηκε το πλήθος για να δει τον τερματισμό και να χειροκροτήσει; Και οι ελλανοδίκες πού είναι. Αυτοί τουλάχιστον έπρεπε να βρίσκονται εδώ. Είναι ταγμένοι να βρίσκονται στο τέρμα και να βραβεύουν τους αγωνιστές. Να τους δικαιώνουν για τον κόπο, το σθένος, το αποτέλεσμά τους. Εχουν υποχρέωση».

Ετσι αναλογιζόταν, όταν από μακριά ακούστηκαν φωνές ανθρώπων. Ηταν φωνές και γέλια μαζί. Πρέπει να ήταν πολλοί αυτοί που θορυβούσαν. Αρχισε να αφουγκράζεται. Η οχλαγωγία σταματούσε για λίγο και ξανάρχιζε. Πέρασαν πέντε, δέκα, δεκαπέντε λεπτά. Ο σαματάς συνεχιζόταν. Σηκώθηκε τότε από το χώμα όπου ήταν πεσμένος και αργοπατώντας βάδισε προς τα 'κει που γινόταν το πανδαιμόνιο. Εκατό, διακόσια μέτρα. Στα τριακόσια αντίκρισε έναν όμιλο από παρδαλοντυμένους που σχημάτιζαν κύκλο. Κάθε τόσο χαχάνιζαν δυνατά, χειροκροτούσαν και ζητωκραύγαζαν. Τι έβλεπαν; Πλησίασε προς το μέρος τους αλλά δεν μπόρεσε να δει με τι διασκέδαζαν. Λίγο, λίγο όμως τρύπωσε ανάμεσα στους παρδαλοντυμένους και βγήκε μπροστά. Ενας σαλτιμπάγκος. Να τι έβλεπαν! Παρδαλοντυμένος κι αυτός σαν τους θεατές του. Εκανε γκριμάτσες, έκανε τούμπες, χοροπηδούσε. Εδινε παράσταση και το πλήθος τον θαύμαζε. Ανάμεσα στο πλήθος και οι ελλανοδίκες. Τους γνώρισε από τις κονκάρδες που είχαν καρφιτσωμένες στο πέτο τους. Φορούσαν κι αυτοί παρδαλά και χαχάνιζαν και χειροκροτούσαν.

Κοιτούσε σαν απολιθωμένος μια το σαλτιμπάγκο, μια το πλήθος και μια τους ελλανοδίκες. Κοιτούσε μόνο. Δε σκεφτόταν τίποτε. Τα είχε χαμένα. Ξαφνικά ένα γεροντάκι με μυτερό γένι και πονηρά μάτια γύρισε και τον κοίταξε με περιέργεια. Στεκόταν δίπλα του ακριβώς. «Ποιος είσαι;» τον ρώτησε. Κοίταξε κι αυτός τώρα το γεροντάκι. Σκέφτηκε μια στιγμή. Λες κι ήθελε να θυμηθεί ή να καταλάβει ποιος είναι. Επειτα απάντησε: «Είμαι ένας από τους αθλητές που περιμένατε να φτάσουν στο τέρμα». Το παρδαλοντυμένο πλήθος εξακολουθούσε να ουρλιάζει γύρω. «Κάνεις λάθος - είπε το γεροντάκι. Ξέραμε βέβαια πως τρέχατε σήμερα, αλλά δε σας περιμέναμε. Ούτε καν σκεφτήκαμε τέτοιο πράμα. Μόνο το σαλτιμπάγκο περιμέναμε για να έρθει να δώσει παράσταση. Να, κοίταξέ τον τώρα πώς κάνει αυτήν την τούμπα!»

Ο αθλητής κοίταξε. Οχι όμως το σαλτιμπάγκο. Κοίταξε τη σκόνη του δρόμου που κουβαλούσε πάνω του και τα ματωμένα πόδια του. Μια βαθιά απογοήτευση τον είχε κυριεύσει. Κάθισε αμίλητος κάμποση ώρα. Επειτα γύρισε πάλι προς το γεροντάκι και του ψιθύρισε: «Και οι ελλανοδίκες; Γιατί δεν περίμεναν τουλάχιστον αυτοί. Δεν είχαν υποχρέωση να βρίσκονται στο τέρμα για να βραβεύσουν όσους αθλητές έφταναν εκεί;».

Το γεροντάκι γέλασε δυνατά. «Ω, μα δεν ξέρεις; Δεν ξέρεις πως αρέσει και σ' αυτούς ο σαλτιμπάγκος; Κοίταξε τι αστείος που είναι; Νόμιζες, στ' αλήθεια, ότι θα έχαναν τέτοιο θέαμα, για χάρη των αθλητών; Κι έπειτα για στάσου. Πιστεύεις ότι οι ελλανοδίκες βραβεύουν όποιον αγωνίζεται, όποιον φτάνει στο τέρμα; χα! Γελιέσαι οικτρά καημένε μου, γελιέσαι...».

Ο δρομέας άκουγε το γεροντάκι χωρίς να μιλάει. Ενας κόμπος είχε σταθεί στο λαιμό του και τον έπνιγε. Το πλήθος ούρλιαζε πιο πολύ τώρα. Ο σαλτιμπάγκος είχε τελειώσει την παράστασή του και υποκλινόταν. Είχε σκύψει μέχρι το χώμα. Οι παρδαλοντυμένοι είχαν πλέον ξεφρενιάσει. Ετρεξαν όλοι επάνω του, τον άρπαξαν και τον σήκωσαν στους ώμους τους. Ενας από τους ελλανοδίκες του πρόσφερε μάλιστα κι ένα αστραφτερό κύπελλο. Αυτό που ήταν να δοθεί ως έπαθλο στο νικητή του δρόμου.

Ο αθλητής δεν άντεξε άλλο. Τρεκλίζοντας όρμησε μπροστά για ν' αρπάξει το κύπελλο. Ηταν δικό του, δικό του! Πώς μπορούσαν να το δίνουν σε κάποιον που δεν είχε τρέξει, που δεν είχε αγωνιστεί; Πώς ήταν δυνατόν να το δίνουν σ' ένα φαιδρό σαλτιμπάγκο; Βρώμικος και ματωμένος μπερδεύτηκε στο πλήθος κραυγάζοντας με απελπισία: «Σε μένα ανήκει, σε μένα! Εγώ έτρεξα, εγώ τσακίστηκα, εγώ έφτασα στο τέρμα. Είναι δικό μου το κύπελλο και μου το κλέβετε!».

Καμιά δεκαριά άτομα έπεσαν πάνω του και άρχισαν να τον σπρώχνουν και να καγχάζουν «Αγωνίστηκε, λέει, και πρέπει να του δώσουμε το έπαθλο! Είναι τρελός στα σίγουρα!» Προσπάθησε να αντισταθεί. Αδικα. Επεσαν περισσότεροι πάνω του. Οργίστηκαν και τον έσπρωχναν πιο δυνατά. Κι οι καγχασμοί έπεφταν βροχή. Σαν σφαίρες. Σε λίγο τον είχαν πετάξει κάτω, δίπλα σε μια γούβα με λασπόνερα. Επειτα το πλήθος, σηκώνοντας ψηλά το σαλτιμπάγκο, άρχισε να περνάει δίπλα του με ουρλιαχτά. Κι ο σαλτιμπάγκος θρονιασμένος στους ώμους των θαυμαστών του και κρατώντας το κύπελλο, τον κοίταξε από ψηλά και γελούσε θριαμβευτικά...

Διπλωμένη από τους πόνους προσπαθώ να βρω το παυσίπονο. Νερό χρειάζομαι. Ζεστά παπλώματα και όμορφη ατμόσφαιρα. Και μουσική. Μουσική που μπορεί να με ταξιδέψει οικειοθελώς χωρίς να πιέσω. Και όλα μπαίνουν στη σειρά τους.
Ακούς τους ανθρώπους όταν μεγαλώνουν να αναρωτιούνται που πήγαν τα όνειρά τους. Ψάχνεις να βρεις τι είναι αλήθεια, τι είναι ψέμα. Προσπαθείς να ισορροπήσεις. Ανάμεσα σε δύο κόσμους. Τον έξω και τον μέσα. Θες να φαίνεσαι καλός και στους δύο και κάπως έτσι αρχίζουν όλα μέχρι να γίνεις τόσο ψεύτικος που να έχουν και οι δύο κόσμοι εξίσου μεγάλο πρόβλημα, με εσένα αυτή τη φορά.
Ξαπλώνω πίσω. Ο πόνος μεγαλώνει. Με φοβίζει και ίσως και για αυτόν να πονάω πιο πολύ. Τελικά μήπως κάποιοι που παλαιόθεν (βλ. Γαλλικό ρεύμα λογοτεχνίας τον Μεσαίωνα) διακήρυσσαν πως ο φόβος οφείλει την ύπαρξή του στο άγνωστο έχουν δίκιο;
Και εκείνη φοβόταν να ερωτευτεί. Πιστεύοντας ταυτόχρονα πως δεν θέλει να την ερωτευτούν. Και το άγνωστο έγινε φόβος, ο φόβος έγινε βάπτισμα πυρός και έπειτα κοινωνία. Κοινωνία στο μυστήριο της ανθρώπινης επαφής- ένωσης.
Άκουγε τόσα χρόνια εντολές, δεν ήξερε πώς να τις αντιμετωπίσει. Λάμβανε πάντα δεδομένα που της έλεγαν πώς να τα χρησιμοποιήσει, δεν καταλάβαινε γιατί έτσι και όχι αλλιώς και φυσικά δεδομένα που σε καμία περίπτωση δεν έπρεπε να χρησιμοποιηθούν κατ’ ιδία χρήση.
Διάβαζε, άκουγε, συνομιλούσε. Ό,τι και να έκανε δεν το έκανε ελεύθερα. Άκουγε για θεωρίες περί «στιγμής» και απαντούσε τελείως ψυχρά και πονεμένα: «Εγώ αν δεν προετοιμάσω το μετά, δεν μπορώ να ζήσω το τώρα». Και δεν ήξερε πως αν δεν ζούσες ολοκληρωτικά το τώρα, οποιαδήποτε απόπειρα προετοιμασίας του μέλλοντος, θα ήταν κενή, αποτυχημένη.
Πάντα χανόταν, πάντα μπερδευότανε. Πάντα έμπλεκε τις δικαιολογίες με τις πληγές. Πάντα ζητούσε την αγάπη και δεν την έδινε παρά εγωιστικά και μόνο στον εαυτό της. Πολύ εγωιστικά όμως. Δεν είχε σημασία πώς είχε συμπεριφερθεί στους άλλους αν και ήταν πάντα καλό κορίτσι -το ήσυχο και ευγενικά έξυπνο κορίτσι- που ήξερε να ελίσσεται αλλά όχι και να κοιμάται ξέγνοιαστα.
Τα ψέματα, αθώα και μη, της είχαν στερήσει την ελευθερία της. Ντροπή, κρυφτό, θέατρο, ήταν το τρίπτυχο. Φόβος, ματαιότητα και συναισθηματικός δογματισμός («είσαι πάντα μόνος»), ήταν η Αγία Τριάδα. Η αυτοτιμωρία, η αυθυποβολή, οι αναμνήσεις ενός μέλλοντος που ένιωθε ανίκανη να ζήσει, η αρρωστημένη διπροσωπία, η απερίσκεπτη απαισιοδοξία, ο αλύγιστος φόβος και ο απύθμενος εγωισμός κρυμμένος στις πληγές ήταν τα εφτά θανάσιμα α-μαρτήματα.
Έτσι ζούσε. Έτσι έπαψε να ονειρεύεται βίαια σε τρυφερή παιδική ηλικία. Έτσι δεν ζούσε φυσιολογικά αφού δεν έκανε έστω ένα από τα πολλά που ήθελε! Κάθε στιγμή και διαφορετική. Για όσο κρατάει η στιγμή. Για ό,τι πετύχαινε, δεν είχε σημασία, το ταξίδι μετράει.
Επεδίωκε να μένει μόνη. Έψαχνε τον έρωτα σε λάθος μέρη. Πίστευε σε λάθος αξίες. Έδινε ψεύτικες υποσχέσεις. Δενόταν σε ύπουλα δεδομένα. Απογοητευόταν και επειδή ήταν κατ’ ουσία αρκετά ευαίσθητη για τους έξω, ξανάρχιζε… Πάλι από την αρχή για το ίδιο τέλος. Ναι, άλλαζαν τα σκηνικά. Άλλοτε πιο αδύνατη, άλλοτε πιο παχιά, άλλοτε με κατσαρά, άλλοτε με ίσια μαλλιά. Άλλοτε ευδιάθετη, άλλοτε απελπιστικά μελαγχολική και μοναχική. Άλλοτε κενή, άλλοτε γεμάτη. Άλλοτε ζωντανή, άλλοτε ψόφια-νεκρή. Ίδιο σενάριο, η ίδια σκηνοθεσία, η ίδια ηθοποιία σε ένα έργο του οποίου ο παραγωγός ήταν η έλλειψη ισορροπιών. Σε ένα θέαμα με φανατικό θεατή και εχθρό τον ίδιο της τον εαυτό. Χρειαζόταν πάντα από κάπου να πιαστεί. Και πάντα κρυβόταν πίσω από τα απάνθρωπα λάθη των ανθρώπων και τα δικά της. Λάθη σοβαρά, αναμφισβήτητα. Που όμως το δόσιμο σκυτάλης φταιξίματος στον άλλον δεν την έκανε να νιώθει στον άλλον δεν την έκανε να νιώθει πιο όμορφα. Δεν μπορούσε να λύσει τα προβλήματα. Η δυσκολία παρέμενε, το κενό μεγάλωνε... Χρειαζόταν ένα σοκ. Ένα χαστούκι. Ένα θαύμα. Ένα νεύμα. Μια αφορμή. Χρειαζόταν κάτι! Κάτι που ήρθε από εκείνον. Χρειαζόταν εκείνον και θα τον χρειάζεται από δω και στο εξής στα βήματά της αφού από αυτό το κάτι δημιουργούνται τα πάντα...
«Αυτό το κάτι...», που λέει και η Βιτάλη.
Αυτό το κάτι που έχει η μητέρα.
Αυτό το κάτι που έχει ο δάσκαλος.
Αυτό το κάτι που έχει ο ψαράς στο ερημικό νησί.
Αυτό το κάτι που έχει το παιδί.
Αυτό το κάτι που έχει η γιαγιά.
Αυτό το κάτι που έχουν τα όνειρα.
Αυτό το κάτι που έχει η ιδεολογία, η πίστη. Έννοιες σχετικές που όμως από μόνες τους είναι δυνατές, με χαρακτήρα πυξίδας και με δύναμη ζωής.
-Πες μου κάτι...
-Κάτι...!

Αργότερα έμαθε πως αυτό το κάτι το ζητούσε και ο Παύλος. Αρκεί να ήταν αληθινό. Και θα το επέστρεφε με αγάπη. Αργότερα άρχισε να ψάχνει το αληθινό μέσα από την αγάπη. Ξεκίνησε να αφήνει την ευθύνη στην ομορφιά και το μυστήριο της ζωής. Ήθελε να γεύεται, να ακούει, να αρπάζει αισθήσεις και εμπειρίες. Με μια βασική προϋπόθεση: να είναι μαζί του. Γιατί τον αγαπάει και χάρη σε εκείνον χρωστάει την ευλογία της απόλαυσης και της συλλογής σκέψεων. Το ευχάριστο μαγικό κλειδί είναι ότι ξέρει και πως να τον ευγνωμονεί. Με αγάπη και έμπνευση για δημιουργία. Για αυτό άλλωστε τον αγαπάει. Την έκανε να δει πώς μπορεί και θέλει πρώτα η ίδια να γίνει ελεύθερη από τον κόσμο, γιατί έτσι μόνο θα ήταν σωστά η πριγκίπισσα στον δικό της.
Τώρα βλέπει την αγάπη. Δίνει ό,τι έχει εκεί που θέλει. Μια κίνηση διπλή αφού παίρνει τα δικά της προσωπικά ανταλλάγματα από την προσφορά της.
Εξακολουθεί να παλεύει στις έννοιες. Περνά άλλοτε εύκολα και άλλοτε δύσκολα από το ένα άκρο στο άλλο. Απογοητεύεται, πληγώνεται. Θέλει να διατηρήσει το όνειρο ζωντανό. Δεν θέλει να χάσει τίποτα αλλά να κερδίσει και άλλα τόσα. Φοβάται, αγωνιά, πληγώνεται. Έχει τάσεις φυγής. Πιστεύει πως πρέπει να μένει και μόνη της γιατί έτσι ζούμε τελικά. Και κάπου εκεί σκέφτεται ξανά και ξανά πόσο τον αγαπάει.
Θέλει να είναι κοντά του, να τον κάνει να γελάει. Να τον κάνει να σκέφτεται. Να του κάνει έρωτα, να τον αγκαλιάζει. Να του δίνει στοργή. Θέλει να του δίνει έμπνευση, θάρρος και υπομονή.
Μόνο αν τα δίνει στον εαυτό τ ης θα μπορέσει να τα περάσει και σε εκείνον. Θέλει να γίνει δυνατή. Ελεύθερη. Παρακαλάει να τα μάθει και όλα για να μπορεί να απαντάει στις ερωτήσεις του, να μην του λείπει τίποτα. Όμως ξέρει πως είναι αδύναμη. Πως έχει έχει ξεκινήσει λάθος, πως εκείνος είναι πιο μπροστά.
Σκέφτεται λοιπόν πως μπορεί και να του είναι ασήμαντη. Εκείνος ξέρει τόσα! Τι παραπάνω να μάθει από ένα κορίτσι που έπαιζε ρόλους; Τι παραπάνω να μάθει από ένα κορίτσι που δεν είχε ταυτότητα;
Έτσι εκείνη αποφασίζει να ζήσει μόνο με αγάπη. Να διεκδικέι, να ζει, να γράφει, να τραγουδά, να αισθάνεται, να πονά και να μαθαίνει την αγάπη. Θέλει να γίνει η ίδια η αγάπη για εκείνον. Με ελευθερία σκέψης, με γνώση δύναμης, με σοφία ψυχής. Τον αγαπάει, θα είναι πάντα δίπλα του και εκείνος θα το ξέρει και ας είναι κάποιες φορές μονο το κασκόλ της ξεχασμένο στο δωμάτιό του...


Πρακτορείο λεωφορείων. Κόσμος πολύς κι ας είναι σχεδόν αξημέρωτα ακόμη, κανένας δεν είναι φρέσκος. Ίσως φταίει ο φωτισμός και οι αντανακλάσεις πάνω στις δερμάτινες καρέκλες. Είναι αρχές Δεκέμβρη κι ο μέσος όρος ηλικίας υπερβαίνει τα 50. Μια τραγιάσκα που και που σπάει την μονοτονία των φαρδιών μετώπων. Όλοι περιμένουν. Τουλάχιστον το λεωφορείο. Είναι και μερικοί που δεν περιμένουν τίποτα πια, που τους αρέσουν τα πολυσύχναστα μέρη, αναζητώντας μια μισοφαγωμένη τυρόπιτα ή κανένα παρατημένο μπουκάλι γάλα από κάποιο βιαστικό επιβάτη.

Αποχρώσεις του γκρι και καφέ κυριαρχούν σε αυτή την αίθουσα αναμονής. Τα ίδια χρώματα βρίσκεις και στα πρόσωπα. Ίσως από τη θλίψη για τα νιάτα που χάθηκαν ανεπίστρεπτα. Οι καπνοί, η έντονη μυρωδιά από τον βουλωμένο υπόνομο στις τουαλέτες, η λίγδα και η βρωμιά μου ανακατεύουν το στομάχι. Ίσως και να είναι η μιζέρια.

Οι ασπρόμαυρες φωτογραφίες στους τοίχους συνήθως μου αρέσουν όταν ο υπόλοιπος χώρος λούζεται από χρώματα. Μα εδώ μοιάζουν με απαγορευτικά τοπία, διαφήμιση του αδύνατου. Δεν τρυπούν τους τοίχους αλλά αντίθετα τους φέρνουν προς τα μέσα. Σε κλείνουν ασφυκτικά χωρίς την διέξοδο του ονείρου ή έστω της ανάμνησης.

Κάποια βλέμματα σταματημένα πάνω μου. Δεν φταίει το συγκριτικά νεαρό της ηλικίας. Πάω στοίχημα πως είναι το κίτρινο πανωφόρι μου που αιχμαλωτίζει τη ματιά τους. Τους υπνωτίζει θαρρείς. Μέλισσες ζαλισμένες από το έντονο χρώμα. Ίσως και το τετράδιό μου. Με διαχωρίζει. Όχι μόνο γιατί δεν καπνίζω, δεν καθαρίζω την μύτη μου με το δάχτυλό μου, δεν έχω αυτό το βλέμμα που δεν έχει πια πολλά να περιμένει. Με διαχωρίζει γιατί... Ποιος ξέρει. Ίσως και να μην είναι έτσι. Ευσεβείς πόθοι και τίποτα άλλο. Δεν θα άντεχα την ταύτιση.

Απέναντί μου, δίπλα στη μαύρη τραγιάσκα, μια μαύρη μαντίλα κι ένα πρόσωπο που κουρνιάζει μέσα της σκαμμένο από χιλιάδες ρυτίδες. Χείλη που από τις σούφρες εξαφανίστηκαν, γίνηκαν γραμμές για να εναρμονιστούν με την υπόλοιπη αρχιτεκτονική του προσώπου. Όλο εσοχές, ρωγμές και σκαψίματα. Πόρτα του κτιρίου ισχνή και οριζόντια άνοιξε. Φωνή που είχε κάτι από δόνηση μετασεισμική ακούστηκε:

-Τι ώρα είναι;

Δεν ξέρω τι ώρα είναι. Ξέρω μονάχα πως κοντεύει. Η ώρα των βαρυσήμαντων αποφάσεων. Η επιλογή του φορτίου. Και σε όλα τα πόδια μπροστά σακούλες. Παλιές πλαστικές σακούλες, χωρίς ίσως διαφημίσεις σταμπαρισμένες επάνω τους, απρόσωπες. Κάτι η σύνταξη που είναι λίγη, κάτι η μόδα και η τεχνολογία που δεν φτάνουν ως εδώ ούτε και μέσα από την τηλεόραση. Πάντα κάτι κουβαλούν. Λίγα κουκιά, είπε ο ένας, κρίθινες κουλούρες κι ένα μπουκάλι ρακί είπε κάποιος άλλος. Το κατιτί τους. Από το χωριό στο παιδί στην πόλη. Να φάει και κάτι σπιτικό. Και πάλι πίσω. Εκεί που ξοδεύτηκε μια ζωή. Η δική τους. Κανένα ρουχαλάκι, τίποτα φάρμακα, τις γυρίζουν πίσω γεμάτες. Που και που βλέπεις και μερικές που μοιάζουν δερμάτινες. Όλες σχεδόν τετράγωνες με φερμουάρ που κλείνει από πάνω. Μα κι αυτές έχουν πάνω τους ζωγραφισμένη την φθορά που ο χρόνος και η χρήση άφησε. Όμοια με τα αφεντικά τους.

- Οι επιβάτες για Βρύσες, Ρέθυμνο, Ηράκλειο παρακαλούνται να επιβιβαστούν στο λεωφορείο νούμερο 72.

Οι σακούλες μια μια μπαίνουν μέσα στο λεωφορείο, γεμίζουν τον διάδρομο, τα καθίσματα. Μπορώ να τους δω ολοκάθαρα σα μπαίνουν μέσα στο κρύο σπιτικό τους, να τακτοποιούν το περιεχόμενο και διπλώνοντάς τες με προσοχή να τις τοποθετούν στο συρτάρι ή σε κάποιο ντουλάπι για την επόμενη φορά που θα πάνε στο παιδί. Μέσα σε αυτούς είναι κι εκείνοι που δεν μπορούν το ταξίδι. Που μένουν πάντα πίσω. Με τη σόμπα σβηστή από οικονομία ή από συνήθεια. Με το δικό τους συρτάρι γεμάτο σακούλες ορφανεμένες. Με την δική τους ψυχή γεμάτη έγνοια για τον εγγονό στα ξένα, όπου τίποτα δεν μπορεί να τον φτάσει παρά μονάχα η σκέψη.

“Το ξενάκι μου” έλεγε η γιαγιά και με έσφιγγε στην αγκαλιά της. Κι ας μην με αναγνώριζε τον τελευταίο καιρό. Κι ας ρωτούσε ποια είναι η κοπέλα όταν με πρωταντίκρυζε. Η θεία της έλεγε. Και εκείνη χωρίς δεύτερη σκέψη ή αμφιβολία άνοιγε πάντα μια διάπλατη αγκαλιά για να χωρέσει όλη την μακρόχρονη απουσία μου. Περισσότερο με ένιωθε παρά με έβλεπε.

Με έσπρωχνε για λίγο μακριά, μια φευγαλέα ματιά για την ιδέα και μόνο, για να με ξαναδεχτεί αμέσως μετά. Να ζεστάνει και το άλλο μάγουλο. Έφτιαχνε αμέσως τη μαντίλα σαν η συγκίνηση να την είχε τσαλακώσει. Το τραπέζι στρωνόταν με μιας. Πάνω από τις πλαστικές σακούλες το τραπεζομάντιλο έβγαινε από το συρτάρι κι έντυνε ένα παλιό και χιλιογδαρμένο τραπέζι που αποκτούσε ένα γιορτινό χαμόγελο καλωσορίσματος. Καθόταν δίπλα μου. Και ήταν πάντα εκείνες οι δύο ερωτήσεις που έφερναν ένα κόμπο στο λαιμό μου και δυο δάκρυα που τα έπνιγε η περηφάνια και ο σεβασμός. “Τρως καλά παιδί μου εκεί στην ξενιτιά;” Λες και τα Χανιά ήταν στην άλλη άκρη του κόσμου. “Ναι, γιαγιά. Μαγειρεύω κιόλας.” Και η γιαγιά χαμογελούσε ευχαριστημένη. Μέχρι που μια άλλη ανησυχία συννέφιαζε την ματιά της. “Έχει κρύο εκεί; Να ντύνεσαι καλά. Να μην κρυώσεις.” Τότε ήταν που το φαγητό με έτρωγε αντί να το τρώω. “Και τα γράμματα πως πάνε;” Ποτέ δεν ξεχνούσε πως ήμουν φοιτήτρια. Ήταν περήφανη γι' αυτό. Αναγκαζόμουν να φωνάζω. Η ακοή της είχε αδυνατίσει απελπιστικά. Καμιά φορά την καταλάβαινα που ερχόταν όχι από τα βήματα που έσερνε αλλά από το σφύριγμα του απορυθμισμένου ακουστικού που κουβαλούσε τις ελπίδες της για επικοινωνία. “Έχεις φίλους καλούς; Να προσέχεις τις παρέες σου παιδί μου. Ο πιο πολύτιμος θησαυρός. Δείξε μου το φίλο σου να σου πω ποιος είσαι λένε. Μπορεί να σε επηρεάσουν. Να τους διαλέγεις.” Ένιωθα ευτυχισμένη, αγκαλιασμένη. Μια τρυφερή αγκαλιά με προστάτευε από τους κακούς. Ένα ανάλαφρο αγαπημένο χάδι με σκέπαζε τη νύχτα και έμενε δίπλα μου για να προσέχει τα όνειρά μου μέχρι την αυγή.

Δεν ήταν μόνο η ακοή που έφευγε. Μαζί και η μνήμη. Έμενε μόνο η έγνοια. Την άλλη μέρα οι ίδιες ερωτήσεις. Με την ίδια πάντα σειρά. Κι ερχόταν η ντροπή για την κούραση που η επανάληψη έφερνε.

Στο πρόσωπό της έβλεπα τον πιο προοδευτικό σύμμαχο. “Πρώτα τα γράμματα παιδί μου. Ύστερα η δουλειά. Να είσαι ανεξάρτητη. Κι έχει ο θεός για το παλικάρι. Η ομορφιά φεύγει. Να είναι καλός. Να σ' αγαπά παιδί μου.” Αχ, γιαγιά να μπορούσα να σου ανοίξω την καρδιά μου. Να σου δείξω τις πληγές πάνω στο χρησιμοποιημένο κορμί μου και να κλάψουμε μαζί για την παρθενιά της ψυχής που χάθηκε. Με την αγάπη σου γιαγιά γέμιζες τα χέρια μου με δώρα. Σμύρνα, χρυσό και λιβάνι για το παλικάρι. Έσβηνες τα σημάδια από το κορμί μου, με επούλωνες και με έντυνες νυφούλα.

Λίγες οι μέρες που έμενα. Δεν άντεχα το παραπάνω. Γεμάτη φούρια έτρεχε πάνω κάτω να ετοιμάσει το δέμα. Το συρτάρι με τις πλαστικές σακούλες άνοιγε και η φύλαξή τους δικαιωνόταν. Γινόταν προέκταση της φροντίδας της, ίσως ακόμα και της ίδιας της παρουσίας.

Μόνο που αυτή τη φορά γιαγιά θα σε βρω στο νοσοκομείο. Σπασμένο το πόδι. Θρυμματισμένο το λογικό. Μονάχα η έγνοια απόμεινε. Σ' ένα θάλαμο με αγνώστους να ανησυχείς που δεν φοράς την κυλόττα σου. Δεν είναι το πόδι που πονά. Είναι που σου πήραν τη μαντίλα. Είναι που δεν θα έχεις τις σακούλες για να μου δόσεις κάτι από σένα. Λες και η αγάπη δεν θα ήταν ποτέ αρκετή. Είναι που τώρα γιαγιά μετά το φιλί σου, μετά την ερώτηση “τρως καλά παιδί μου στην ξενιτιά;” δεν θα με θυμάσαι γιαγιά. Θα αναρωτιέσαι ποια είναι αυτή η κοπέλα. Η αγκαλιά δεν θα ανοίγει. Σ' έναν άλλο κόσμο τώρα πια. Πήρες και την αγάπη σου μαζί. Αφήνεις τα χέρια μου άδεια, τα όνειρά μου απροστάτευτα, το παλικάρι δεν φαίνεται και κανείς δεν με ντύνει νυφούλα.

Τώρα θα έπαιρνα την σακούλα γεμάτη σκουπίδια. Πρόσεξες την σπατάλη; Κάποτε τα σκουπίδια ήταν λιγότερα. Όχι γιατί οι άνθρωποι ήταν λιγότεροι αλλά γιατί είχαν καλύτερη αίσθηση της οικονομίας. Δεν περίμεναν να ικανοποιηθούν μέσα από την αλλαγή. Τα πράγματα είχαν αξία. Σε συντρόφευαν. Όπως και οι άνθρωποι. Τώρα οι άνθρωποι χάθηκαν. Μαζί και οι αξίες. Κι αυτοί που δεν χάθηκαν μίκρυναν. Όπως εσύ γιαγιά. Έκανες το κρεβάτι να μοιάζει τόσο μεγάλο. Έμεινες μια σταλιά. Δεν μου φάνηκε παράξενο το σπάσιμο του ποδιού. Τόσο εύθραυστη θα μπορούσες να είχες γίνει κομμάτια.

Τα σκουπίδια απλώνονται παντού μέσα και έξω από την αίθουσα αναμονής. Ψάχνω για ένα δοχείο απορριμμάτων. Είναι γεμάτο. Αφήνω το άδειο κουτί της πορτοκαλάδας στο πεζοδρόμιο.

- Παρακαλούνται οι επιβάτες για Χανιά να επιβιβαστούν στο λεωφορείο που έρχεται. Θα φύγει αμέσως.

Μαζί του θα φύγω κι εγώ. Κουρασμένη, απογοητευμένη, με τα χέρια άδεια από σακούλες, από δώρα για το παλικάρι. Και να' ταν άδεια μόνο τα χέρια. Αυτό το κενό μέσα στην καρδιά μου πως θα το γεμίσω;


 

Ευτυχώς που υπάρχουν και τα παιδιά και κανείς δεν κοιτάει πια στα μάτια τον άλλο, μια και στην καλύτερη των περιπτώσεων η προσοχή σας είναι συνεχώς πάνω τους. Τα καημένα! Έτσι ούτε εσύ έχεις σαλτάρει στον άλλο κόσμο, ούτε εκείνος βέβαια έχει πάρει χαμπάρι ότι τον ανέχεσαι ακόμη. Ούτε να το υποψιαστεί δηλαδή αφού θεωρεί τον εαυτό του τουλάχιστον θείο δώρο στη ζωή σου. Για διαζύγιο φυσικά, ούτε λόγος! Δικός σου ή δικός του ή του ευρύτερου περιβάλλοντος.

Το περιβάλλον. Μια ζωή να θέλει να διατηρήσει την υπάρχουσα κατάσταση. Οι άνθρωποι που το απαρτίζουν: Πεθερικά, γονείς, κουμπάροι, φίλοι, ξαδέρφια τρίτου βαθμού και άνω, μα προπαντός οι γείτονες και οι συνάδελφοι! Δεν τους νοιάζει πόσο σκατά μπορεί να είναι η ζωή κάποιου. Όχι, τους καίει να μην διαταραχθούν οι κοινωνικές ισορροπίες, να μην βρεθούν σε διλήμματα του τύπου ποιος έχει δίκιο, εγώ ποιον θα υποστηρίξω, κλπ. Άσε που μπορεί να ξυπνήσουν οι ορέξεις και στον δικό μου ή στην δικιά μου, σκέφτονται. Άσε που τώρα αποδεσμεύεται ο άλλος και μπορεί να μιλήσει για όποια παράνομη ερωτική ιστορία έχει συμβεί τα τελευταία δέκα χρόνια! Να υπερηφανεύεται κι εσύ να πρέπει να το βουλώνεις και να ρουφάς το αυγό σου, είτε ως μπούλης που δεν τόλμησε να κερατώσει τη γυναίκα του κι ας είναι ακόμη υγρό το πουλί σου από την αμαρτία που βυθίστηκες μόλις πριν μια ώρα όταν άλλαζες το καζανάκι στην χήρα του επάνω ορόφου, είτε ως χαμηλοβλεπούσα κι ας έπαθε ο κώλος σου κρυοπαγήματα αφού το μοναδικό αθέατο σημείο για οργιώδες σεξ με τον μπρατσαρά χασάπη ήταν μέσα στο ψυγείο κρεάτων! Κι ο άλλος να βγάζει τα άπλυτά του στη φόρα και να τα κουνάει ως νέο λάβαρο επανάστασης! Του σπας τον τσαμπουκά ή δεν του τον σπας; Βεβαίως και με επιχείρημα! Όχι φίλε μου να μας την βγεις και από πάνω, εκεί στο λάκκο με τα φίδια, όπως όλοι μας!
Κι αρχίζουν όλοι να ξερνούν το ένα επιχείρημα μετά το άλλο με κορωνίδα της αντιπολίτευσης εκείνο το «για χάρη των παιδιών». Λες και τα παιδιά έχουν καταδικαστεί ισόβια σε μια ήρεμη ατμόσφαιρα, με έναν ισορροπημένο και δημιουργικό γονέα, τρυφερό μαζί τους στον χρόνο που διαθέτει, χωρίς να αμφισβητούν την αγάπη και την αποδοχή. Όχι πρέπει να πάρουν χάρη από μια τέτοια καταδίκη! Πρέπει να συνεχίσουν να βλέπουν ανικανοποίητους ανθρώπους γύρω τους, γεμάτους απάθεια και αδράνεια. Συμβιβασμένους του κερατά σε ότι τους νεκρώνει, ανέραστους και ανήμπορους να τολμήσουν να πάρουν ένα ρίσκο για κάτι καλύτερο. Δημόσιοι υπάλληλοι εν γάμου κοινωνία! Πρωτοβουλία μηδέν και μοναδικό όνειρο η αλλαγή νομοσχεδίου ώστε η σύνταξη να δοθεί στα 45 και όχι στα 65.
Και αν είσαι άντρας πάει στα κομμάτια. Σου λένε… Καλά μαλάκας είσαι να χάσεις την παραδουλεύτρα, την γκουβερνάντα και το κορμί διαθέσιμο όποτε γουστάρεις εκτόνωση των ορμών σου κι αντί να τραβάς μια μαλακία να την χώνεις σε ένα ζεστό και ολοζώντανο μουνί; Γιατί για σκέψου το λιγάκι. Μπορεί να σου κάθισε η χήρα, αλλά σαν εσένα είναι κι άλλοι. Ούτε την έχεις μεγαλύτερη από όλους τους αρσενικούς της γειτονιάς, ούτε η αντοχή σου ξεπερνά εκείνη του μέσου έλληνα εραστή. Άσε που όταν είσαι παντρεμένος η άλλη ξέρει ότι δεν θα είναι ποτέ εκείνη που θα σε πλύνει, θα σε ταΐσει, θα σε δει αξύριστο και με τις τσίμπλες στα μάτια. Έχεις άλλη αίγλη, πώς να το κάνουμε. Δεν είσαι και ο πεινάλας που της την πέφτει για να φάει, αλλά γιατί χορτάτος γαρ την ποθείς επειδή είναι κάτι λιγότερο από θεογκόμενα! Και την «πίτα» ολόκληρη (σίγουρα η σύζυγος μοιάζει στις διαστάσεις!) και το «σκυλί» με τις δικτυωτές κάλτσες και τα λεοπαρδαλί εσώρουχα του ισογείου χορτάτο! 
Αν είσαι όμως γυναίκα ή έστω αν τη θυμίζεις ακόμη τότε τι γίνεται; Κανένας δεν ακούει τα κρατς κρουτς της πίτας που σπάει σε κομμάτια, το ένα μετά το άλλο, μέχρι να διαλυθεί στα εξ ων συνετέθη!
Κρατς πρώτο. 
Όταν δεν περιμένεις τον άλλον να σε φτύσει γιατί έχεις προ πολλού φτύσει η ίδια τον εαυτό σου. Τι εννοώ; Για ξεσκόνισε και κανένα καθρέφτη χρυσή μου μήπως και το ξεσκονόπανό σου ρουφήξει την παντελή αδιαφορία για τον εαυτό σου και την γυναικεία σου υπόσταση. 
Μαλλιά που η μπογιά τους ξέφτισε και οι άσπρες τρίχες έχουν κάνει την εμφάνισή τους σε ένα καταπληκτικό καραμοντέρνο λουκ: ριγέ ασπρόμαυρο στη βάση και καστανόξανθο στις άκρες. Γιατί μήπως οι άλλες που τα βάφουν μοβ είναι καλύτερες; Εσύ οπαδός του κυβισμού και λάτρης του Πικάσο το αποδεικνύεις έμπρακτα και κατακέφαλα! Μόνο που το καλλίγραμμο φρικιό της γειτονιάς με τη μοβ κώμη έχει και μάτσινγκ εσώρουχα ενώ τα δικά σου κάτι αξιοθρήνητα της τριούμφ. Μήπως και η μάνα σου φορά την ίδια μάρκα; Σου λέει τίποτα αυτό, όχι; 
Λες εσύ «Θα πάω στο κομμωτήριο». Ο άλλος ρωτάει «γιατί;». Εσύ αποσβολώνεσαι και παραλίγο η ομελέτα να εκτιναχθεί στα ίδια ύψη με την απορία σου «δεν σε είχα και για τέτοιο σαβουρογάμη αγόρι μου!» και πέφτει εκείνος πιο πολύ στα μάτια σου από ότι το είδωλό σου στον καθρέφτη. Κι ενώ το είδωλο διορθώνεται οι εντυπώσεις μένουν. Μένουν και τα σημάδια της ομελέτας στο ταβάνι καθότι η φιλιπινέζα ουκρανέζικης καταγωγής δεν φτάνει στο ταβάνι ούτε με πιρουέτες στην κορυφή της σκάλας. 
Ακολουθεί το κρουτς.
Μετά την αρχική ευαισθητοποίηση των αισθητήρων της οράσεως το παρακάνεις κι εσύ κοιτώντας ατρόμητη στα πόδια σου. Τι βλέπεις; Ας αφήσουμε τις ραγάδες στους γλουτούς από τις δύο εγκυμοσύνες, ας προσπεράσουμε την κυτταρίτιδα που φτάνει στα γόνατα και ας σταθούμε… στις τρίχες! Τόσο μεγάλες που πλέκονται άνετα πλεξουδάκια και πετώντας τα από το παράθυρο ως σύγχρονη Ραπουνζέλ τον πετυχαίνεις τον καλό σου στο δόξα πατρί και τον αφήνεις στον τόπο! Αλλά βέβαια ποιος ο λόγος να υποστείς το μαρτύριο της αποτρίχωσης; Για ξανασκέψου το όμως. Σήμερα υπάρχουν τα ασανσέρ για τους αγύμναστους πρίγκιπες του παραμυθιού. Αλλά εσύ επιμένεις! Γιατί να υποφέρεις; Για να χαρεί «ποιος;», που δεν αφήνεις πλέον ούτε τη φαντασίωση να σου θυμίσει πως είσαι γυναίκα και όχι ένα ακόμη αντικείμενο πολλαπλών χρήσεων μέσα σε αυτό το «σπίτι». 
Είπα σπίτι; Άλλο ένα κρατς.
Φυσικά και αυτό στο οποίο ζεις δεν είναι αυτό που ονειρευόσουν. Δεν είχες το κουράγιο να ζητήσεις να στο φτιάξουν όπως το ήθελες. Η μαμά και ο μπαμπάς ένιψαν τας χείρας τους και έκλεισαν τα πορτοφόλια τους μετά το γάμο και ότι ιμάτια πήρατε από αυτούς, πήρατε! Ο συμπαθής γαμπρός απεφάνθη μετά από επίπονη οικονομοτεχνική ανάλυση «γιατί να πετάμε λεφτά για το σπίτι, εφόσον το νοικιάζουμε;» Φυσικά και δεν είπε στα «χι» χρόνια θα είμαστε στο δικό μας σπίτι και στα «ψι» θα έχεις χώρο για εκείνη την κουνιστή πολυθρόνα που τόσο θέλεις, όχι για να νανουρίσεις τα μωρά γιατί έτσι όπως το υπολογίζω στείρα θα είναι τότε η μήτρα σου, αλλά για να πλέκεις ζιπουνάκια για τα αγνώστου πατρός εγγονάκια σου. Δεν είναι άξεστος ο άνθρωπος, διαθέτει και λίγο τακτ! Ούτε βέβαια στάθηκες άξια να κερδίσεις μόνη σου ένα σεβαστό ποσό ώστε να το πετάξεις και να το κατασπαταλήσεις εκεί που εσύ θέλεις, έτσι, γιατί ακόμη και τα ζώα χτίζουν με επιμέλεια τα καταφύγιά τους. Κρίμα στο πτυχίο σου! Μπήκες στο ταμείο της νοικοκυράς, το μοναδικό που δεν δίνει κάρτα ανεργίας! Εθελοντική άμισθη εργασία σου λένε. Υπέρ της προστασίας του έλληνα συζύγου. Όχι ότι είναι και κανένα είδος προς εξαφάνιση, αλλά τι να κάνεις; Κρέμεσαι από τα αρχίδια του άντρα σου και για ένα βρακί ακόμη. Ξεφτίλα! Να ζεις σε ένα σπίτι δανεικό πότε καταφύγιο και πότε φυλακή. Καταφύγιο όταν αποσύρεσαι εσύ, φυλακή όταν σε αποσύρουν οι άλλοι.
Για να δούμε πόσα κρατς κρουτς αντέχεις! Τώρα είμαστε στο κρουτς της απομόνωσης.
Κοινωνική ζωή δεν μπορούν να έχουν οι κατάδικοι είναι σε όλους γνωστό, ιδιαίτερα όταν τιμωρούνται και με απομόνωση γιατί τους έπεσε το φαγητό στα μούτρα του φύλακα-δεσμώτη: Απομόνωση λοιπόν στο καταφύγιο ή φυλακή -εξαρτάται από τις διαθέσεις. Γιατί μανάρι μου σε αυτά τα χάλια, με τις πιτζάμες να μην ξεχωρίζουν από την επιδερμίδα σου πια και τα μαλλιά συνεχώς αχτένιστα, ποιόν να δεχθείς στο σπίτι σου; Και άντε και έρχεται κάποιος. Νομίζεις ότι τα παιδιά θα σε αφήσουν να καθίσεις πάνω από πέντε λεπτά να συγκεντρωθείς στον καφέ σου ή στη φίλη σου, χωρίς να σηκωθείς, είτε για να τα ξεσκατώσεις, είτε για να τα βοηθήσεις να κατεβάσουν από το πατάρι το τάδε παιχνίδι που έχουν να το παίξουν από πέρσι τα Χριστούγεννα, ή για να τους βάλεις να φάνε εκείνη τη συγκεκριμένη στιγμή, που άλλες φορές τα κυνηγάς ισορροπώντας το φαΐ στο κουτάλι μέσα σε όλο το σπίτι, αλλά τώρα είναι πεινασμένα τα καημένα σαν να επέστρεψαν μόλις από δωδεκάμηνη παραμονή στην Αιθιοπία; Ποιος θα έρθει και θα περάσει ευχάριστα αν σε βλέπει να τα δέρνεις για να μη κάνουν ζημιές, για να πάνε να παίξουν στο δωμάτιό τους και να σε αφήσουν ήσυχη να παίξεις κι εσύ, αν σε ακούει να αναμασάς συνεχώς την ίδια ατάκα «δε βλέπεις ότι μιλάω, γιατί με διακόπτεις;» Και πάει και το ανέκδοτο που έλεγες με το «τί έχει μέσα στο βρακάκι του ο Κορκολής;» έπεσε στο κενό και έλιωσε και το αυγουλάκι με την Κίντερ Έκπληξη! Μόνο οι σαδιστές και η γκόμενα του συζύγου θα απολάμβανε τέτοιο θέαμα.
Έτσι η κοινωνική ζωή λαμβάνει χώρα μέσα από τις καλωδιώσεις του τηλεφώνου ή του υπολογιστή. «Χάθηκες!» σου λέει η άλλη στο τηλέφωνο, «έχεις μέρες να φανείς.» συμπληρώνει. Λες και μόνο εσύ πρέπει να κουβαλιέσαι στο σπίτι του άλλου σέρνοντας μαζί και τα κουτσούβελα για να πιεις ένα καφέ και να βγάλεις τα εσώψυχά σου στη φόρα. Κι άντε αποφασίζεις να το κάνεις, λες θα δραπετεύσεις. Ωραία. Οι δραπέτες όμως καλή μου δεν κάνουν βούκινο τις προθέσεις τους. Αφήνουν τους άλλους να το ανακαλύψουν όταν αυτοί θα την έχουν κάνει επιτυχώς. Εσύ όμως όχι! Εκεί, να του δώσεις λογαριασμό! Είναι να μην σου πει μετά ο άλλος «Σ’ αυτήν βρήκες να πας για καφέ; Ελπίζω να συγκρατηθείς γιατί η καρακουτσουμπόλα δεν κρατάει το στόμα της κλειστό!» Κι εσύ πας μια, πας δυο, κοιτάς την διακόσμηση, τη μοκέτα, μιλάς για τον καιρό πόσο πολύ σε μελαγχολεί, ρίχνεις και κανένα δάκρυ γιατί για άλλα κλαίει η ψυχή σου αλλά το φίμωτρο που σου βάζουν όχι για να μη δαγκώσεις αλλά για να μη μιλήσεις και βγάλεις τις ντροπές προς τα έξω, οι άλλοι δεν μπορούν να το δουν και απορούν και λένε την καημένη είναι στρεσαρισμένη. Κι εσύ παίρνεις τον οίκτο τους και αποσύρεσαι...

Στον επόμενο τόνο τα κρατς έχουν γίνει τρία ενώ τα κρουτς παραμένουν σταθερά δύο.
«Εσύ παιδί μου χρειάζεσαι εξωτερική βοήθεια!» σου λέει η γειτόνισσα προσφέροντάς σου με τον τούρκικο κι ένα κουτί χαρτομάντιλα με τόσο οίκτο στη φωνή και στην αυγοκομμένη φάτσα που σου ‘ρχεται να την σκοτώσεις με την γόβα στιλέτο που φοράει ακόμη και μέσα στο σπίτι. Αυτή βέβαια δεν τρέχει πίσω από έναν άντρα αλλά το αντίθετο θα έλεγες. Ούτε και σέρνει δύο μούλικα ακόμη και στην τουαλέτα για να μην πάθουν τίποτα αν μείνουν δύο λεπτά (όσο κρατά ένα κατούρημα) χωρίς επίβλεψη! Μετά την ανάγνωση του φλιτζανιού και την προειδοποίηση για την είσοδο του τεκνού στη ζωή σου σε τρία τέρμινα, σου προτείνει μια ψυχαναλύτρια γνωστή, καλή, εχέμυθη. Τι να της πεις; Ότι ένας καλός φίλος αξίζει όσο δέκα ψυχίατροι και τζάμπα; Όχι δε λυπάσαι τα λεφτά. Λυπάσαι τον εαυτό σου, την κατάντια σου. Μα η ζωή, εκεί, σκληρή, αδυσώπητη, σου άρπαξε το όνειρο και μπροστά στα έκπληκτα παιδικά σου μάτια το τσαλάκωσε, το έφαγε και ύστερα το έχεσε μέσα στα χέρια σου. Κι εσύ έμεινες να κοιτάς αθώα γιατί δεν ήξερες ακόμη αηδία τι θα πει, σαν τα μωρά που δεν σιχαίνονται τα σκατά τους... Μόνο που σκέφτεσαι πως δεν είσαι πια παιδί και τότε νιώθεις όλη την αηδία, σαπουνίζεις με μανία τα χέρια σου και λες πρέπει να την δω οπωσδήποτε αυτή την ψυχαναλύτρια. Μπας και μου δώσει πίσω τη ζωή που μου τάξανε... 
Κρουτς και τρίζει συθέμελα η υπόστασή σου.
Μαζί σου θρυμματίζεται και η αίσθηση του χρόνου. Γίνεται μπισκοτάκι που μασουλάς πίνοντας τον καφέ σου ματαιοπονώντας να μείνεις ξύπνια. Είτε είναι πρωί, μεσημέρι, απόγευμα, βράδυ εσύ θέλεις πάντα να κοιμηθείς, να κοιμηθείς ώρες, μέρες, εβδομάδες. Ύστερα η αίσθηση της συνέχειας του χρόνου αφανίζεται, μαζί της πάει και ο συνειρμός. Αρχίζεις μια πρόταση και το τέλος της χάνεται στα βάθη του μυαλού σου. Κοιτάς απεγνωσμένα να βρεις το τέλος του τούνελ αλλά τίποτα, μένεις πεισματικά στο απόλυτο κενό και μουρμουρίζεις «τι ήθελα να πω;». Κι όλα αυτά τόσο φυσιολογικά ενσταλλάζονται στην καθημερινότητά σου που ο άλλος ή δεν το παίρνει ειλικρινά χαμπάρι ή το παίζει για να αποποιηθεί τις ευθύνες, για να κλάψει σα καλός σύζυγος στην κηδεία σου. Το βρίσιμο θα έρθει αργότερα, πολύ πριν κρυώσουν τα κόλλυβα του πρώτου μνημόσυνου και αφού θα έχει εξασκηθεί αρκετά στους δύο ρόλους όπως κι εσύ τόσο καιρό: του πατέρα και της μητέρας, δύο σε συσκευασία του ενός! Χαμογελάς ηδονικά στη σκέψη αυτή και λες θα πει ότι τον εκδικήθηκα, έτσι όπως το έλεγε πάντα όταν έκανα ή μαλλον δεν έκανα κάτι πολύ συγκεκριμένο για ’κείνον. 
Κρατς κρουτς κρατς. Όχι άλλο. Δεν έμειναν παρά ψίχουλα! Ως γνωστόν όμως η ελπίδα πεθαίνει πάντα τελευταία και τα ευχάριστα νέα για σένα είναι ότι υπάρχουν ακόμη τα περιθώρια. Δεν χρειάζεται να πεθάνεις για να τον εκδικηθείς. Μπορείς κάλλιστα να φτάσεις στο διαζύγιο… μέχρι θανάτου! Του δικού του! Κι αν όχι κυριολεκτικού, τουλάχιστον θα έχεις θάψει για πάντα τον ανδρικό εγωισμό του και το όνειρό του για κείνο το εξοχικό στην Ύδρα.
Αυτός που είπε ότι η εκδίκηση είναι ένα πιάτο που τρώγεται πάντα κρύο, έχει μείνει δεκαετίες πίσω. Τώρα ζούμε στην εποχή των φαστ φουντ ή ταχυφαγείων. Επιβάλλεται λοιπόν να είναι γρήγορο, ζεστό, προσιτό στον μέσο έλληνα και επαναλαμβανόμενο.
Σε περίπτωση που έχεις ακόμη αμφιβολίες ή διστάζεις σκέψου και τούτο. Αποτελείς πρότυπο για τον γιο σου. Όλοι οι ψυχαναλυτές που σέβονται το πορτοφόλι του πελάτη τους το διαβεβαιώνουν. Θέλεις να έχει ο κανακάρης σου δίπλα του μια γυναίκα που δεν θα τρέφει καμιά εκτίμηση για τον σύζυγό της, που δεν θα τον σέβεται, που δεν θα τον αγαπά αλλά θα εκπορνεύεται για ένα κομμάτι ψωμί ή στην καλύτερη περίπτωση για ένα αυθεντικό συνολάκι της Μαξ Μάρα; Πριν λοιπόν αρπάξεις το γιόκα σου παραμάσχαλα για να του εξηγήσεις πέρα από αλμυρό φιστίκι τι θα πει ξεκινάω μια νέα ζωή, αν δεν θέλεις εκτός από το σάλιο σου να νιώσεις και το δικό του πάνω στα μούτρα σου σε μερικά χρόνια, μεθόδευσε τα βήματά σου! Δεν αξίζει μάτια μου να χάνεις ούτε δευτερόλεπτο γιατί το κερδίζει κάποιος άλλος σε βάρος σου! Μπορείς από ανοργασμική, βιασμένη νοικοκυρά να γίνεις μια σύντροφος ανεξάρτητη, εργαζόμενη, γεμάτη πάθος και δίψα για ζωή. Μα πρώτα…
 
Βούτηξε την πιστωτική του κάρτα. Μάθε το πιστωτικό του όριο και ικανοποίησε τα καταναλωτικά σου ένστικτα. Δεν μπορεί να μην έχεις, άνθρωπος είσαι κι εσύ! Σάρωσε τις βιτρίνες και τα περιεχόμενά τους. Αγόρασε βαλίτσες και τακτοποίησε όμορφα τα λάφυρα μέσα τους. Με μηδέν προκαταβολή και 1522 δόσεις αγόρασε ένα σπορ γκάμπριο διθέσιο, φουλάρισε, βούτα τον περιπτερά και βουρ για Κυανή Ακτή. 
Όταν ο σύζυγος θα είναι με τα σωληνάκια στη μύτη και στις αρτηρίες, μετά τα απανωτά εμφράγματα και εγκεφαλικά, εσύ θα πολεμάς γενναία την κυτταρίτιδα με ασκήσεις αεροβικής γυμναστικής στο κρεβάτι, στο πάτωμα και στο ταβάνι ακόμη, της σουίτας ξενοδοχείου εννιά αστέρων. Το παράσημο για την εξολόθρευση του τελευταίου ίχνους δέρματος πορτοκαλιού, τιμής ένεκεν, κάρφωσέ το στο πουλί του περιπτερά. Γιατί ποιος θα τον πιστέψει όταν θα τον γυρίσει με χειροπέδες στα χέρια η Ιντερπόλ, ότι αυτός ο σύζυγος, ο πατέρας τεσσάρων παιδιών, ο ανάπηρος πολέμου, ο δεξιός ψάλτης ήταν και ο πρώτος γαμιάς για ένα φεγγάρι στη μεσόγειο! Ούτε ο ίδιος!
Αν πάλι όλα αυτά σου φαίνονται υπερβολικά ωραία αλλά δεν είναι για σένα, τότε διδάξου από εκείνον. Ότι δεν μπορείς να το καταστρέψεις, μιμήσου το, πριν σε καταστρέψει εκείνο. Έχε εσύ την πίτα ολόκληρη (βλέπε ένα σύζυγο που κατουρά κατά προσέγγιση μέσα στην λεκάνη της τουαλέτας εφόσον η κοιλίτσα του κρύβει την τσουτσού) και το τεκνό του γυμναστηρίου της γωνίας χορτάτο.
Πες ότι αρρώστησε κάποια μακρινή συγγενής. Εν ανάγκη ανάστησε την κατάκοιτη αδερφή της γυναίκας του γαμπρού του παππού σου, δήλωσε εν μέσω δακρύων ότι πρέπει να της συμπαρασταθείς, τονίζοντας ότι είσαι η μοναδική κληρονόμος. Πακετάρισε και εξαφανίσου στα Άγραφα, όπου δεν πιάνει ούτε το κινητό. Εσύ βέβαια θα το αναφέρεις κάπως «… ίσως να μην έχει σήμα…» λυγμός, «μάτια μου…», ρούφηγμα μύτης, και άφησέ τον να νταντεύει τα δύο παιδιά για ένα μήνα!
Πριν φύγεις όμως ξέρασε όλες τις ανησυχίες σου στο «σκυλί» του ισογείου. Ίσως ανακαλύψεις ότι έχετε πολλά κοινά. Τον ίδιο κομμωτή για παράδειγμα. Ή ότι φοράτε το ίδιο νούμερο παπούτσι και… ναι, τα κατάφερες, μετά από σκληρή δίαιτα και γυμναστική φοράτε και το ίδιο νούμερο σλιπάκι! Επιπλέον έχετε μοιραστεί τον ίδιο άντρα. Τον δικό σου! Ίσως ανακαλύψεις ότι ο αγαπημένος σου της την έπεσε πέρσι μετά τη συνέλευση της πολυκατοικίας λίγο πριν τα Χριστούγεννα, ότι το κάνανε στο ασανσέρ, αυτός έχυσε μέσα σε τρία λεπτά και αφού επαναλήφθηκε το ίδιο σκηνικό τρεις φορές του έδωσε εκτός από τα παπούτσια και τα υπόλοιπα προφυλακτικά της συσκευασίας στο χέρι, γιατί απλούστατα δεν ήταν εκείνη που τον είχε φορτωθεί μπροστά σε παπά ή με μάρτυρα τον δήμαρχο για το υπόλοιπο της ζωής της! Ίσως έτσι να πεις δεν άξιζε τελικά και να επιδοθείς σε εξομολογήσεις για τις επιδόσεις του τεκνού στο γυμναστήριο, φτάνοντας στην υπέρτατη δικαίωση να της δανείσεις (αν και δεν θα το συνιστούσα) τις υπέροχες γόβες στιλέτο που αγόρασες τελευταία με την πιστωτική του.
Και τώρα το μεγάλο φινάλε. Το κοινό έχει κατακλύσει τη σκηνή γιατί αρνείται να παραμείνει αμέτοχο στο δράμα που εκτυλίσσεται μπροστά του. Κι εγώ αφού επιβάλλω την ησυχία σε ρωτάω, ως καθωσπρέπει τηλεπαρουσιαστής: Τι θα πάρεις την κουΐντα Νο1, την κουΐντα Νο2 ή … το Ζονγκ;
Σε περίπτωση που διαλέξεις την κουΐντα Νο1 το κοινό στρέφει το κεφάλι αριστερά και απολαμβάνει…
Εσένα κάπου στα Άγραφα. Γλυκιά τσελιγκοπούλα, νέα, χήρα, χτυπημένη από την μοίρα, την πτώση του χρηματιστηρίου και τα βόλια του Κίτσου. Αναστενάζεις στην θύμηση του Λάμπη, του μακαρίτη άντρα σου. Υφαίνεις στον αργαλειό και κάπου κάπου κάνεις γουάπ και μέσα από το κινητό σου έχεις σε ρίαλ τάιμ τις τιμές των μετοχών που σε ενδιαφέρουν: Εριοβιομηχανία Αγράφων και Γαλακτοβιομηχανία Γραμμένων. Πουλάς κοινή Αγράφων (ΑΓΡΑΦΚ) και αγοράζεις Γραμμένα προνομιούχα (ΓΡΑΜΠ). Ακούγεται ένα κλέφτικο σφύριγμα και πετάγεσαι στο παραθύρι. Από κάτω είναι ο Κίτσος, το πρωτοπαλίκαρο της τοπικής ΑΕΛΔΕ. Μουγκανίζει η μηχανή κάτω απ’ τα σκέλια του. Μ’ ένα σάλτο βρίσκεσαι καβάλα πίσω του και χάνεστε μέσα στην οργιώδη βλάστηση των βουνών. Αναστενάζουν οι ρεματιές, βογκούνε οι ραχούλες και την ώρα που ο Κίτσος ξεσπαθώνει φωνάζοντας «ρευστοποιώωωωω…» πέφτει η κουΐντα Νο1.
Αν πάλι η κουΐντα Νο2 τραβήξει την προσοχή σου τότε, όλοι με ρυθμό, εμπρός, κλίνατε κεφαλή επί δεξιά!
Είμαστε δύο χρόνια μετά, στην είσοδο της πολυκατοικίας. Το «σκυλί» του ισογείου έχει μεταλλαχθεί σε κλώσα που με παπούτσι παντοφλέ και μαλλί φριζέ λαχανί σπρώχνει ένα καρότσι με τρία ροδοκόκκινα πανομοιότυπα μωρά. Πίσω της ακολουθεί ασθμαίνοντας ο πρώην σύζυγός σου κουβαλώντας, εκτός από την κοιλιά του, πέντε οικονομικές συσκευασίες πάμπερς, τρεις κούτες με γάλατα πρώτης βρεφικής ηλικίας Νουνού, χρωμοσαμπουάν Κριστάλ Κολόρ σε μαύρο για ‘κείνον και σε λαχανί για ‘κείνη, και όλα τα υπόλοιπα που διατηρούν μια οικογένεια ενωμένη και ευτυχισμένη γιατί μόλις επιστρέφουν όλοι απ’ τον Βερόπουλο.
Εσύ κατεβαίνεις τις σκάλες με τις ολοκαίνουργιες γόβες στιλέτο -πρώτα βλέπουμε αυτές και μετά σταδιακά αποκαλύπτεσαι εσύ, ντυμένη στο Σανέλ ταγιεράκι σου, κλωτσάς μια μπάλα που τυχαία βρέθηκε εκεί, σακατεύεις το δεξί αρχίδι του πρώην σου, και αγέρωχη κατευθύνεσαι προς την υπηρεσιακή μερσεντές της εταιρείας «σύμβουλοι εγχειρημάτων υψηλού κινδύνου» που έχει αφήσει όνομα στην αγορά. Το τζάμι του αυτοκινήτου σηκώνεται αργά κρύβοντας το υπέροχο πρόσωπό μιας γυναίκας που ξέρει τι θέλει κα πώς να το αποκτά, και πριν γυρίσουν οι δυο τους το πρόσωπο στο κοινό, η κουΐντα καταπλακώνει τα τρίδυμα.
Δεν ξέρω για σένα, αλλά τελικά εγώ από το διαζύγιο προτιμώ το γέλιο μέχρι θανάτου, γι’ αυτό και κυνηγώ το Ζονγκ πίσω και μπροστά από τις κουΐντες, μπας και προλάβω και γλιτώσω από τα δόντια του τα χειρόγραφά μου! Όχι ότι αξίζουν τίποτα το φοβερό, αλλά φοβάμαι μη του κάτσουν στο στομάχι του καημένου, γιατί δεν είναι καθόλου ευκολοχώνευτα! Σε περίπτωση που έχεις αντίθετη άποψη, ότι σου χρειάζεται, είναι ένας καλός δικηγόρος και σκληρές ικανότητες διαπραγμάτευσης! Καλή επιτυχία κι εγώ μαζί σου.

 
Το τέταρτο και τελευταίο κλικ είναι οι καταστροφικές τάσεις που για να τελειώσει το παραμύθι της ζωής δεν τους λείπει παρά μόνο το «αυτό» από μπροστά. Θυμάσαι ένα ένα όλα τα παράπονα που σου έχει κάνει, με όλα όσα σε τυράννησε και χαμογελάς σαρδόνια… Πόσες φορές δεν έραβες κουμπιά τη μαύρη νύχτα γιατί έπρεπε να πάρει το τάδε πουκάμισο στο ταξίδι και δεν είχε κουμπί! Και βλέπεις τον εαυτό σου με ένα τεράστιο ψαλίδι να ψαλιδίζει τα κουμπιά από όλα τα πουκάμισα, τα εσώρουχα τα καινούργια που σου έκανε παρατήρηση γιατί θα τα φορούσες ενώ δεν θα ήσουν μαζί του, όλα τα γράμματα που του έγραψες γιατί δεν αντέχεις να διαβάζεις τα ίδια παράπονα χρόνο με το χρόνο, να κομματιάσεις σε λουρίδες τα όνειρά σου για να πάψουν να σε βασανίζουν…
Κι ύστερα να αρχίσεις να πετάς από το μπαλκόνι κάτω ότι κυκλοφορεί αδέσποτο στο χώρο είτε γιατί δεν είναι στη θέση του , είτε γιατί όπως ισχυρίζεται δεν υπάρχει θέση για να μπει! Τι να του πεις; Πέτα τα παλιά για να γίνει χώρος για τα καινούργια ή δημιούργησε χώρο; Θα πάω το παιχνίδι στο υπόγειο σου λέει. Μένει το παιχνίδι έξω από την πόρτα ένα μήνα. Θα πάω το φωτιστικό για φτιάξιμο λέει. Κάνει και αυτό παρέα στο παιχνίδι και δε σε αφήνουν να κοιμηθείς τη νύχτα από τις συζητήσεις που αναπτύσσουν μέχρι νεωτέρου προορισμού! Τα πετάς στα σκουπίδια κύριε πρόεδρε ή δεν τα πετάς είναι η ερώτηση. Άσε μην απαντάς την ξέρω την απάντηση. Κι ύστερα ξεχειλίζεις ξαφνικά και δεν προλαβαίνεις να κάνεις τίποτα πια. Θέλεις απλά να μπήξεις το ψαλίδι στις φλέβες για να δεις συντριβάνι το αίμα να πετάγεται. Να ανακουφιστείς, να ησυχάσεις, να νικηθείς… Γιατί δεν μπορείς να γεμίζεις άλλο τα δικά του κενά στη ζωή σου. Αυτό οφείλει να το κάνει μοναχός του… Αμ δε είναι η απάντηση και αμ δε που θα σου κάτσω είναι η δική σου! Πώς πολεμάς την τρέλα; Μα με την τρέλα φυσικά, θέλει και ερώτηση;

Ήταν μαθημένη η κυρία να πίνει φρέσκο, τρυφερό αίμα. Αυτό της έδινε διάρκεια στη ζωή, αντοχή στις δοκιμασίες που περνούσε. Ο Κώστας με την Αλίκη ήταν ένα ζευγάρι ερωτευμένο και φτωχό.

Η κυρία πίστευε στην παντοδυναμία της. Τίποτα, κανένας δεν της είχε αντισταθεί μέχρι τώρα. Κι αυτός, ο Κώστας, θα έπεφτε.

Ο Κώστας ήταν ζωγράφος, μπατίρης. Η Αλίκη έκανε κεραμική. Περνούσαν δύσκολα. Δεν τα βγάζαν πέρα. Έτσι όταν η Κυρία ζήτησε απ' τον Κώστα να της φτιάξει το πορτρέτο, ο Κώστας δίσταζε. Μα η Αλίκη του είπε;

- Να πας. Θα σου ριχτεί. Εσύ να της πεις το γνωστό παραμύθι, ότι δεν μ' αγαπάς, να τη» παίξεις σ' αυτό το μοτίβο.
-Μα τη σιχαίνομαι
-Πεινούμε, αγάπη μου. Αν μ' αγαπάς... Θέλω το βιζόν της..

Μα βαριά καρδιά ο Κώστας ξεκίνησε για τον πρώτο γύρο.

Πήρε έναν καμβά και το καβαλέτο του και πήγε στο εξοχικό της Κυρίας.

Η Κυρία δεν ήταν καθόλου χυδαία. Ήθελε αίσθημα. Περισσότερο κι από το να κοιμηθεί μαζί του, θα την ικανοποιούσε ότι έκανε μια άλλη γυναίκα να ζηλέψει, να υποφέρει. Ο Κώστας το «έπαιζε» όσο καλύτερο μπορούσε.

Έκανε τον μελαγχολικό καλλιτέχνη που δεν βρίσκει κατανόηση απ' τη γυναίκα του.

- Μα αφού είναι κ' η ίδια καλλιτέχνις, πως δεν ταιριάζετε;

Μη με απογοητεύεις. Σας είχα για το πιο ερωτευμένο ζευγάρι του κόσμου.

- Δυστυχώς, τα πράγματα δεν είναι όπως φαίνονται - και τραβούσε τις πρώτες πινελιές στον καμβά του. Ένας γάμος...

- Μη μου το λες, του είπε η Κυρία. Έχω η ίδια πικρή πείρα με τέσσερις γάμους. Ξέρω.

- Τι φορούσε; τον ρώτησε η Αλίκη το πρώτο βράδυ μόλις γύρισε.

- Ένα νεγκλιζέ. Κάνει και την ωραία, το χούφταλο - και πήγε να πλύνει τα χέρια του απ' τις μπογιές με αηδία.

- Να κάνεις ότι την θαυμάζεις, ότι αυτή είναι για σένα κάτι άλλο, ότι κοντά της νιώθεις διαφορετικά.

Ο Κώστας με την Κυρία γινόταν ολοένα και πιο ρομαντικός.

- Μεθαύριο, έχω μια δεξίωση του είπε εκείνη. Ελπίζω να 'ρθείτε μαζί. θέλω να την γνωρίσω την καημένη τη γυναίκα σου. Στη δεξίωση η Αλίκη πήγε χάλια ντυμένη και κάθισε σε μια γωνία ξεφυλλίζοντας περιοδικά. Έκανε την αδιάφορη ως προς τον Κώστα. Αντίθετα η Κυρία θριάμβευσε.

Τον είχε αγκαζέ, σαν προστατευόμενο της, και τον σύστηνε σε διάφορους καλεσμένους της σαν τον νέο Μιχαηλάγγελο,

«Όλοι αυτοί» του ψιθύριζε στ' αυτί, ενώ άστραφτε στα διαμάντια «είναι πολύ σημαντικά πρόσωπα. Αυριανοί υποστηρικτές σου».

- Καταλαβαίνεις ότι άλλο δεν μπορώ.
- Μπορείς, του είπε η Αλίκη.
- Με εκδίδεις;
- Ναι

Και τον έπλυνε, τον έντυνε, της τον σερβίριζε της Κυρίας κονσερβοποιημένο.

- Πρέπει να χωρίσετε, του είπε η Κυρία την επομένη της δεξίωσης. Την έβλεπα χτες την καημένη ποσό λυπημένη κάθονταν, πόσο ορφανή,

Δώσ' της την ελευθερία της. Είναι νέα ακόμη, θα ξαναφτιάξει τη ζωή της.

- Το σκέφτομαι, της είπε ο Κώστας. Το σκέφτομαι σοβαρά.
- Μην το σκέφτεσαι. Καν' το, Και βγήκε απ' την πόζα της, τον πλησίασε. 
- Έχεις ταλέντο, είσαι νέος, είσαι όμορ-φος, θα πας μπροστά. 

Οι υποχρεώσεις σε εμποδίζουν...

Κ' έσκυψε και δάγκωσε το σβέρκο του. Ρούφηξε λίγο αίμα. Η Αλίκη του χάιδευε το σημάδι στο λαιμό του τρυφερά. Την πείραζε που το πορτρέτο καθυστερούσε.

Το παιγνίδι ήταν δύσκολο, γιατί κι σύζυγος της Κυρίας ήταν στο κόλπο. 

Το κατάλαβε τη βραδιά στο σπίτι τους. 

Μοιραία ένα απ' τα δύο ζεύγη θα έχανε. 

Ο σύζυγος ευνοούσε τα φλερτ της γυναίκας του, για να 'χει το ελεύθερο με τις γκόμενες.

Το παιγνίδι προμηνύονταν δύσκολο, σκληρό.

- Αυτή δαγκώνει, αγανάκτησε ο Κώστας μια φορά.

- Τώρα θα της πουλήσεις το παραμύθι της άρρωστης μάνας σου.

Που δεν έχει λεφτά να τη στείλεις στο νοσοκομείο.

- Είσαι γυναίκα σατανάς, της είπε. Γι' αυτό μ' αρέσεις, η ιστορία της άρρωστης μάνας που δεν έχει λεφτά να πάει στο νοσοκομείο έπιασε κι ο Κώστας γύρισε ματσωμένος.

Εκείνο το βράδυ γλέντησαν με τους φίλους τους. Τους πήραν στο Πασαλιμάνι και μετά στα μπουζούκια.

- Έφτασε η ώρα για να μου πάρεις το βιζόν, τον ορμήνεψε.

Ο Κώστας το εντόπισε πρώτα στην κρεβατοκάμαρα της. Όταν τελείωσε το πορτρέτο και πήγε να πληρωθεί απ' τον άντρα της στο γραφείο του (ένα ολόκληρο πάτωμα στην Πλατεία Συντάγματος) εκείνος του είπε:

- Είναι αληθινά υπέροχο το πορτρέτο που της κάνατε. Ελπίζω να μη σας χάσουμε τώρα που τελείωσε.

Και του έδωσε μια παχιά επιταγή.

- Πως θα της το φάμε, Αλικάκι;
- Με τη μέθοδο του υπνωτισμού, του είπε εκείνη.

Και άναψε δύο ινδικά ξυλαράκια, απ' αυτά που καιν για να σβήσει η μυρωδιά του χασισιού, κι άρχισε μες στο σκοτάδι να τα παίζει: οι φωτισμένες κάφτρες τους κάναν σχήματα περίεργα, οκτάρια (8), εξάρια (6), φωσφορικά ερπετά, κύκλους, αμοιβάδες, κύματα. Του έδωσε και δύο χαπάκια για το βήχα.

- Αυτά θα της πεις πως είναι μαύρη, θα της δώσεις να καπνίσει, αυτή θα ζαλιστεί. Μετά θα κάνεις το κόλπο με τα ξύλα.

Πρέπει να 'ναι όμως σκοτάδι απόλυτο μες στην κάμαρα.

Τον περίμενε εκείνο το βράδυ να γυρίσει με αγωνία, όσο αργούσε, τόσο το μετάνιωνε.

Κατά τις δέκα, ο Κώστας γύρισε με το βιζόν.

Η Αλίκη το άρπαξε απ' τα χέρια του, γδύθηκε και το φόρεσε γυμνή. Μετά κυλίστηκαν στο κρεβάτι. 

Αχόρταγοι.

Μαζί με τη γούνα. Ώσπου ξημέρωσε κι ακόμα να χορτάσουν την άγρια σαρκοβόρα χαρά τους.

- Την επόμενη φορά θα κάνω εγώ πιάτσα, του είπε.

Φύγαν για ταξίδι το άλλο πρωί. Είχαν λεφτά. Είχε τη γούνα της. Δεν θα κρύωνε στην Ευρώπη;

Το μόνο που της θύμιζε ακόμα τη θλιβερή ιστορία ήταν το τσιρότο που είχε ο Κώστας στο λαιμό απ' το τελευταίο ρούφηγμα, της βδέλλας.


Δεν την ήξερε. Ούτε τη γνώριζε. Ούτε έμελλε να τη γνωρίσει. Τότε ποια ήταν λοιπόν; Ήταν η άγνωστη, ήταν η ασάφεια, ήταν του θυμικού του η προέκταση. Την ονόμασε Θάσο. Γιατί ήταν γένους θηλυκού: η νήσος Θάσος, ενώ ήταν ο Θάσος, που ίδρυσε, λεν, το νησί. Ερμαφρόδιτο στη σύλληψή του, έπαιξε στα ζάρια και του βγήκε οκτώ. 5+3=8. 

Ο ερωτισμός ξεκίνησε σαν μια ακρογιαλιά, ένας όρμος πιο συγκεκριμένα. Στον κόλπο του είχε την πρώτη του εκσπερμάτωση. Έκαιγε ο άμμος κι αυτή η ζέστα, τον έφερε σε πρόωρο οργασμό. Ήταν όμως ο άμμος ή η άμμος; Ήταν ο Θάσος ή η Θάσος; 

Δεν θέλησε να ψάξει πιο βαθιά. Και με ανακούφιση αυτομεταγλωττίστηκε, όταν αντάμωσε το ουδέτερο αγγλοσαξονικό «The». Μπορούσε να ήταν και το ένα και το άλλο. The-λαδή χωρίς γένος. 

Ωστόσο τίποτα δεν προμηνούσε τον βίαιο χωρισμό τους. Ο τρόπος που εγκατέλειψε το νησί για να πάει μετανάστης στη Γερμανία, δεν απεμπόλησε τις πρότερες ενοχές του. Εκεί, στα εργοτάξια της Μέτζελερ, τη δεκαετία του '70 έμελλε να συνειδητοποιήσει το μέγεθος του χαμού. 

Το νησί του επέστρεφε ως γκόμενα, ως αρραβωνιάρα στο «θολωμένο του μυαλό». Και την ημέρα που ο συνθέτης του ομώνυμου τραγουδιού, ο Άκης Πάνου, δολοφόνησε τον αρραβωνιαστικό της κόρης του, συνειδοτοποίησε καθυστερημένα ότι υπήρχε προηγούμενο. Το θολωμένο μυαλό του συνθέτη αντιπροσώπευσε τη δική του θολούρα ως προς το γένος. Αρσενικό ή θηλυκό; Αλλομπέτσα ή πόθος, το φυλλόδεντρο; 

Ο Άκης Πάνου τού παρουσιάστηκε ως ειμαρμένη: ψηλός, οστεώδης, λυμφατικός. Μα σύντομα τον μπέρδεψε με την Πόλυ Πάνου, ευτραφή, εύχαρι, χυμώδη. Ποιος από τους δύο ήταν λοιπόν; Ο ή η Πάνου; Ο Θάσος ή η Θάσος; Σίγουρα νύχτωσε χωρίς φεγγάρι. Και το σκοτάδι ήταν βαθύ. Όμως κάποιο παλικάρι δεν μπορούσε (δεν κατάφερνε) να κοιμηθεί. 

Κι άρχισε ν' ακούει παλιές κασέτες. 

Γιατί το μάκρος του καιρού τα πάντα παλαιώνει 

κι ο χρόνος όλα φθείρει τα, δε τα ανανεώνει, 

κι αυτό είναι πρόσταγμα θεού, πασένας το γνωρίζει 

κ' η μέρα τούτη η σημερνή στον κόσμο δεν γυρίζει 

Πένθος Θανάτου (15ος αι.) 

11.2.80 

Ο χρόνος, ο δικός μου κι ο δικός σου. Τίποτα, κανένας δεν μπορεί να μας τον πάρει. Τούτος ο χρόνος είναι δικός σου και δικός μου. Σήμερα σ' αγαπώ ακόμα πιο πολύ από χθες. «Αχ να ξανάβρω τα δυο χείλια που ποτέ δεν χόρτασα». Το ίδιο τραγούδι. «Πριν το χάραμα μονάχος εξεκίνησα, αχ και στο πρώτο μας το στέκι την αυγούλα μύρισα, αχ» (μόνο που δεν υπάρχει πρώτο, υπάρχει τελευταίο για μας, δεν υπάρχει αυγούλα, υπάρχει δειλινό, νύχτα). «Αν και άλλη μ' είχε μπλέξει με καμώματα, αχ σ' αγαπώ κ' ήρθα κοντά σου πριν τα ξημερώματα» ­ (η περίπτωσή μου, άλλη μ' είχε μπλέξει, μα δεν μπορώ να 'ρθω κοντά σου, κοντά σου, που είναι το χώμα). «Πριν ακόμα σβήσουν τ' άστρα, εξεπόρτισα, αχ να ξανάβρω τα δυο χείλια που ποτέ δεν χόρτασα». Εξεπόρτισα, αγάπη μου γλυκιά. Δεν σε ονειρεύομαι. Δεν έρχεσαι συχνά να μου κρατήσεις συντροφιά. Αδειάζοντας απ' το περιττό σπέρμα μου που δεν γονιμοποιεί κανένα χωράφι, είμαι δικός σου, πιο απόλυτα, πιο αγνά, πιο αιθέρια, γιατί τώρα που η σάρκα έχει αναχθεί στο μηδέν... 

«Αραμπάς περνά με τη βλάμισσα, και χαράμισα τη ζωή μου, με ρεστάρισε, στραπατσάρισε το τσαρδί μου. Σατράπισσα, είναι μέσα. Η μπαμπέσα. Αραμπάς περνά, ωχ μανούλα μου, και η καρδιά μου πώς χτυπάει, η σατράπισσα που αγάπησα, μ' άλλον πάει...». 

Κι έτσι από το ένα τραγούδι στο άλλο σε βρίσκω ατόφια, εσένα, που μαζί αγαπήσαμε αυτά τα τραγούδια, τους ρεμπέτες. Απέναντι ο ουρανοξύστης μοιάζει να κοροϊδεύει την εμμονή μου στα παλιά. Είναι ψηλός, αρσενικός, δεν καταλαβαίνει. «Ηλιοβασίλεμα σωστό, την ώρα που νυχτώνει, θα βαστηχτώ στον δρόμο σου, καημός με μαραζώνει». (Άλλο τραγούδι για μένα, για σένα, για όλους τους πληγωμένους που ζουν, εντεύθεν κ' εκείθεν της όχθης του μεγάλου ποταμού). 

«Γκρίζα γινήκαν τα μαλλιά, λύγισε το κορμί μου και το μαράζι ρίζωσε βαθιά μες στην ψυχή μου». 

(Γκρεμίζουν τα παλιά σπίτια, μα δεν ξεριζώνουν τη δαπανημένη ζωή μέσα σ' αυτά, γιατί η ζωή είναι ενέργεια, δεν είναι δοκάρια). 

«Πόνοι με δέρνουνε πολλοί, καημοί με βασανίζουν, και κάθε μέρα που περνά τα νιάτα μου τσακίζουν». 

(Οι μπουλντόζες, οι εκσκαφές δεν μπορούν ν' αλλάξουν σε τίποτα την πολεοδομία της ψυχής μου. Οι εναέριοι κι οι υπόγειοι, τα τρένα, τα ελικόπτερα, τα λεωφορεία είναι μαρμερλάδες). 

«Καθημερινώς με τυραννάς, μα ενώ για άλλονε πονάς, ή εμένα ν' αγαπήσεις ή να φύγεις να μ' αφήσεις». (Παίξε γλυκό μπουζούκι τους διαχρονικούς καημούς) «Μα σαν κι εμένα δεν θα βρεις, άκου κι εμένα να χαρείς, έλα να τα ξαναπούμε, μια και θες να χωριστούμε». (Όλες οι πενιές του κόσμου κεντούν το υφαντό της ψυχής μου με ψιλοβελονιές). 

«Θα 'ρθει η στιγμή να θυμηθείς, μα όσα πλούτη κι αν χαρείς, τότε θα 'ναι πια για μένα, περασμένα - ξεχασμένα κι από την καρδιά σβησμένα». 

Είμαι έτσι μια στάλα ζύμη που εσύ θα τη ρίξεις στο ψωμί για να φουσκώσει και να φάει καρβέλια ο κόσμος. Γλυκιά μου αγάπη, τα δάχτυλά σου μου λείπουνε, τα όμορφά σου δάχτυλα, τα λεπτά, τα φιλντισένια, τα νέγρικα, τα απόλυτα δάχτυλα, στη θωπεία αξεπέραστα και στο χάδι. 

«Μες στα βαριά μεσάνυχτα, η πόρτα μου χτυπάει (μα δεν είσαι εσύ), δεν φαίνεται όμως κανείς, ποιος να με ζητάει; Στο σπίτι αυτό τ' αραχνιασμένο, τι έχω πια να περιμένω;» (Έτσι είναι τα σπίτια μας, της Ρώμης και της Αθήνας). «Δεν έχω μάνα κι αδερφή για να τους περιμένω, έλιωσα στο κρεβάτι μου, τον Χάρο πια προσμένω. Και του τοίχου το ρολόι αρχινά το μοιρολόι». (Έτσι είναι ακριβώς, έτσι απόλυτα). «Σώσε με, Παναγιά μου, τα νιάτα μου λυπήσου, διώξε τον Χάρο απ' την αυλή, να μην τον αντικρύσω. Και του τοίχου το ρολόι...». 

(Η φωνή βαριά, σαν από λατέρνα. Κ' εγώ δεν θέλω να 'μαι πεσιμιστής σ' έναν κόσμο που σπαράζεται, θέλω ν' ανεβώ πάνω απ' αυτό το μαύρο κύμα, για να σε δω πανώρια, πλουμιστή, τέτοια που σ' αξιώθηκα, μια ζωή. Να ζήσουμε, να ζήσουμε μαζί, επιτέλους). 

«Φτωχόπαιδο με γνώρισες κι από μικρό στην πιάτσα, με σίδερα στα μπράτσα κι όπου νυχτώσω και βρεθώ. Κι αν κάθε βράδυ ξενυχτώ, στη ρόδα, στο τιμόνι, μη μου παραπονιέσαι και μη στεναχωριέσαι που μένεις πάντα μοναχή». (Με το χαρτί ξανάρχισα τον διάλογο. Έτσι κ' εσύ με γνώρισες). «Σ' αυτή τη δύσκολη ζωή δεν λείπουν τα στραπάτσα, γι' αυτό στην πιάτσα, βρέχομαι στα μπράτσα, για σένα αγάπη μου γλυκιά». 

(Τα ίδια λόγια, χωρίς τη μουσική, δεν σημαίνουν το ίδιο, αφού στη λέξη «αγάπη» βάζει εκείνο τον αναστεναγμό στο «α», που εγώ στο χαρτί δεν μπορώ να τον αποτυπώσω). 

«Πόσο βασανίστηκα κοντά σου, πόσο πλήρωσα την απουσία σου (ψέματα), κακούργα, συ μου το 'κλεισες το σπίτι και τώρα χαίρεσαι που μ' έκανες αλήτη. Παίξτε μπουζούκια, παίξτε γλυκά, παίξτε απόψε να σπάσει, παιδιά, του αλήτη η καρδιά. 

Τη ζωή μου έπαιξα για σένα, τη ζημιά σου πλήρωσα με αίμα, πολύ κι αν ξεμυαλίσει το 'χω χάσει, γιατί στη μαύρη σου ψυχή έδωσα βάση... Δυο καρδιές αφήνεις μες στο κλάμα, πόνεσε κ' η δόλια μου η μάνα που με μεγάλωσε με πίκρες και νυχτέρια για να με πνίξουνε τα δυο σου μαύρα χέρια». (Όπου εμφανίζεται αυτή η μορφή της μάνας στα λαϊκά μού σπάει την τέλεια αντιστοιχία που έχω μέχρι εκείνη τη στιγμή). 

«Μες στους καβγάδες στήσαμε κ' οι δυο ψιλό γαζί, η γκρίνια που αρχίσαμε δεν ξέρω τι θα βγάλει, σαν πέφτει η γκρίνια ανάμεσα ο έρωτας δεν ζει, το φταις και φταίω θα μας φάει το κεφάλι». 

«Σαν το βιολί αρχίσαμε βρε μάγκισσα που λες, τον τσακωμό τον πήγαμε θαρρώ σκοινί γαϊτάνι, το καβγαδάκι που άρχισε τις γκρίνιες μας αυτές, πού να του βρεις σε τι μπελάδες θα μας βάλει». 

«Η φαγωμάρα μας αυτή δεν έχει τελειωμό, ούτε η γκρίνια μας ποτέ θα φτάσει σε μιαν άκρη, ίσως μας φέρει όπως πάει στερνά στον χωρισμό και θα μας πνίξει και τους δυο το μαύρο δάκρυ». 

Μ' αυτά τα τραγούδια που ξεκίνησε το αισθηματικό οδοιπορικό μου για σένα, θέλω να τελειώσω, μη έχοντας πάλι τίποτα πει. Αφήνω τα λόγια των τραγουδιών να τα πουν για μένα. Απεργούν οι τράπεζες του λόγου. 

«Δεν το περίμενα ποτέ να φύγεις να μ' αφήσεις, να πάρεις τις βαλίτσες σου να πας αλλού να ζήσεις. (Ο Στέλιος τώρα, η φωνή του). Θα μετανιώσεις. Μη φοβηθείς κοντά μου να γυρίσεις. Δεν σε μισώ κι αν μου 'φυγες και βάλτο στο μυαλό σου αχάριστα κι αν φέρθηκες δεν θέλω το κακό σου». 

(Κ' είναι τα τραγούδια αυτά, μπάλσαμο). 

«Στο μονοπάτι που τραβάς αν θά βγεις γελασμένη, θυμήσου μια φτωχή καρδιά που πάντα σε προσμένει. Κι αν μετανιώσεις...». 

(Δεν υπάρχει επιστροφή στην περίπτωσή μας. Όλα αυτά τα τραγούδια έχουν να κάνουν με τον χώρο του επιστητού. Είναι οι πίκρες των ζωντανών για τους ζωντανούς. Η δικιά μας πίκρα δεν έχει καμιά σχέση μαζί τους. Μα αν τα λόγια δεν ταιριάζουν, αν τα σενάρια δεν κολλούν, υπάρχει η μουσική που μας ταιριάζει. Και μέσα από τα ψιλά βελόνια της σε βρίσκω απόλυτα, αγάπη μου, δικιά μου. 

Τότε, στο διάσελο του δάσους, εμφανίστηκε ο Στέλιος Καζαντζίδης, σαν γκουρού. «Στέλιο, τον ρώτησα ξέπνοος, ερμήνευσέ μου τον φόνο του Άκη». Ο Στέλιος όμως δεν μίλησε. Ακούστηκε μόνο σαν φωνή από πλέι μπακ η γνωστή φράση: «Στέλλα, κρατάω μαχαίρι». Δεν καταλάβαινα. Ήταν ο Φούντας ή η φούντα που είχα διαλέξει, καταμεσής του διάσελου, για να φουμάρω; 

26.2.80 

Σ' αυτό το τεφτέρι αρχίζω μια καινούργια ζωή. Βρίσκομαι στο ξεκίνημα μιας νέας ζωής. Η νέα μου ζωή (σκεφτόταν) έχει όλη την πείρα της παλιάς, που δεν βαραίνει παραπάνω από ένα παλιό βιολί με νέες χορδές. Οι χορδές μου είναι παρθένες στο δοξάρι της που βγάζει απ' αυτές τον πιο γλυκό ήχο. Γιατί αναβαφτίστηκα, ξανάλαμψα όπως ο καθρέφτης του ήλιου που σφουγγαροπανα σύννεφα όλη τη νύχτα γυάλιζαν το πρόσωπό μου. Έτσι που σήμερα είμαι καινούργιος. Τα παλιά πήραν μια βουτιά, χάθηκαν. Κι απόκτησα ένα καινούργιο όνομα, Ηλίας Φυλακτόπουλος. Μου το 'πε στο κρεβάτι. Μου είπε: «Ηλία, σ' αγαπώ πολύ». Κι έτσι έγινε ο Ηλίας. Απόρριψα την παλιά ταυτότητα, το παλιό διαβατήριο. Είμαι καινούργιος, τσίλικος, σ' έναν κόσμο που έχει παλιώσει. Κι απ' αυτή τη δύναμη που μου προσπορίζει το νέο μου όνομα, το νέο μου πρόσωπο, αγάπη μου, ξανακαινουργιώθηκα μες στην αγάπη σου, μες στη λατρεία σου, μες στο πάθος σου για μένα. 

Επιτέλους, βρήκα την αγάπη, ατίμητη, ανεκτίμητη, χωρίς περιουσία, ατόφια, την αγάπη σου. Κι αυτή με βοήθησε να βγάλω από πάνω μου τα λέπια της παλιάς. Σαν ψάρι που κολυμπά στα νερά της νέας θάλασσας, τοποθετώ τ' αυγά μου σε νέες κρύπτες βράχων. Ώσπου να 'ρθουν άλλοι ψαροτουφεκάδες και να τα σκοτώσουν, τα παιδιά μου θα ζήσουν ανενόχλητα. 

Η αγάπη μου ήταν κουρασμένη, πονούσε φριχτά μες στο βάθος του κόλπου της. Ξάπλωσε, κοιμήθηκε αμέσως βογκώντας. Με παρακάλεσε να μην κάνουμε έρωτα. Τότε πήγα στο διπλανό κρεβάτι. Έμπαζε λίγο απ' το κλειστό παράθυρο και η τηλεόραση έπαιζε ένα παλιό έργο. Σηκώθηκα, έφαγα, καναδυό γιαούρτια, ένα πακέτο μπισκοτολούκουμα κι ύστερα κοιμήθηκα. Κάποιες ώρες πιο ύστερα, με κάλεσε στο κρεβάτι. Ήταν ζεστή, τα μπουτάκια της φλέγονταν από μια δική τους θέρμη, ολόκληρη έκαιγε. (...) Κοιμηθήκαμε αγκαλίτσα. Ο πόνος στον κόλπο της υποχωρούσε λίγο - λίγο. Και το πρωί κάναμε έρωτα. Ήταν γλυκά, τρυφερά, τα στηθάκια της αναριγούσαν στα λαίμαργα χείλια μου, οι δρόμοι της απ' το αυτί ώς τους ώμους είχαν ανοίξει από τότε που έκοψε τα μαλλιά της, γίναν βατοί στη γλώσσα μου που σαν πύρινη έγλυφε τις ραχούλες και τα λαγκάδια χωρίς ν' ανάβει ορατές φωτιές, αφού είχε συντελεστεί η αποψίλωση των δέντρων. 

Απολογία του διακορευτή 

Και με κατηγορείτε, κύριε, διά της κόρης σας, όταν δεν ξέρετε σε τι κατάσταση την βρήκα. Εσείς, ως νόμιμος γονεύς, επαφίεστο εις την πράξιν του γεννήτορος, εφησυχάζατε, κύριε, εις την ιδέα ότι της στέλνατε τα χρήματα που η κόρη σας ήθελε, και ως εκ τούτου είσαστο ΕΜΡΤΥ (εκ του αγγλικού: άδειος) άλλων ανησυχιών. Βεβαίως, εις την πατρική σας καρδίαν, δεν αμφιβάλλω, ότι είχατε μικράς τινας ανησυχίας περί της παράξενης κορασίδος σας, η οποία εσπούδαζε, πράγματι, επιμελώς εις Παρισίους, εις το κολέγιον Φενελόν. Πλην όμως, πέραν τούτου, τίποτ' άλλο. Εγώ αφοσιώθηκα εις την κόρην σας, κύριε. Ασχολήθηκα μαζί της. Προσεπάθησα να της διδάξω το αλφάβητο του έρωτα, ώσπου μου τον εδάγκωσε, μου τον τραυμάτισε και η οργή μου, με το χαστούκι που προκάλεσε την κραυγήν της κόρης σας και την συνακόλουθη παρέμβασιν της θυρωρού, μας έκανε να ευρισκόμεθα τώρα ενώπιον του ανακριτού. Αλλά έχω να σας πω και τούτο: 

3.3.80 

Πρωί Δευτέρας και να περπατάς στους ίδιους γκριζωπούς δρόμους του Παρισιού, πάνω στα παλιά δρομολόγια, είναι ν' αρρωσταίνεις ολόκληρος από μιαν αρρώστια πέρα απ' την αρρώστια. Η προπέλα που λέγαμε, χάθηκε. Η αιτιολογία. Τώρα είναι όλα σαν τα ψευτοπαράθυρα του Πηλίου. Ωραίες γραμμές σε κλειστούς φεγγίτες. Και είναι όλοι ευγενικοί σε βαθμό σκλαβωτικό, μια ευγένεια που είναι συνάμα κι ένα τείχος. 

Έξω άρχισε σαν να ξημερώνει. Τα πηχτά κρύα σκοτάδια. Έχω τις λέξεις μέσα μου, είμαι έγκυος απ' αυτές. Πρέπει να πάρω καθαρκτικό. «Θα κλάψω σήμερα, λυγίστε σίδερα». 

Το μεγάλο ρολόι σβηστό. Η φωνή τής Καίτης Γκρέυ. Κι εσύ, για πάντα πιο απούσα απ' την απουσία. «Μην νομίζεις πως κι εγώ σε ξεχνάω και δεν κλαίω για σένα... Πότε θα 'ρθεις γλυκιά μου αγάπη για να σβήσει ο καημός και ο σκληρός χωρισμός...». «Κάποιος μου είπε απόψε, αγάπη μου, πως θα 'ρθεις και θα με ξανάβρεις. Μου 'δωσε κουράγιο κι ελπίδα ξανά στη φτωχή μου καρδιά... Μη νομίζεις πως κι εγώ σε ξεχνάω και δεν κλαίω για σένα. Με τα στήθια πληγωμένα γυρνάω και με μάτια κλαμένα».


Μια παραλία. Ενας μικρός κόλπος. Βότσαλα. Μικροί λόφοι. Πέντε σπιτάκια. Ανάμεσά τους, ένα σπιτάκι κόκκινο με πράσινα παραθυράκια. Πίσω απ' τους μικρούς λόφους τα μεγαθήρια - ξενοδοχεία. Μικροκαταστήματα και παρκάκια. Ενα γεφυράκι ξύλινο πάνω απόνα ποταμάκι με γάργαρο νερό. Ενα σπιτάκι, είπαμε, κόκκινο με πράσινα παραθυράκια. Κόκκινο της φωτιάς. Ενα σπιτάκι σε μια παραλία, σ' ένα κολπίσκο με βότσαλα. Μικρό λιμανάκι. Πράσινα παραθυράκια. Ενα γεφυράκι (το ξανάπαμε) πάνω απόνα γάργαρο ποταμάκι. Βότσαλα στην παραλία. Γεφυράκι, ποταμάκι, κόκκινο σπιτάκι. Μια θάλασσα ήρεμη σαν απέραντη λίμνη. Γαλανή, πράσινη, ασημένια. Γκριζόμαυρη τα βράδια. Ενα σπιτάκι με πράσινα παραθυράκια που τα 'χει όλα μέσα. Κι έξω: βότσαλα, θάλασσα σα λίμνη, μικροί λόφοι και, πίσω, παρκάκια, ένα γεφυράκι πάνω απόνα γάργαρο ποταμάκι.

Από αύριο... από αύριο... από αύριο. Ποτέ δυο μέρες δε χώρισαν με τόσο ατέλειωτο χρόνο. Μα σήμερα... σήμερα... Υπάρχει ακόμα σήμερα. Δυσβάσταχτο, μαρτυρικό. Ενα τελευταίο σήμερα που βαστά δύο χρόνια. Τότε έπρεπε να βγει στη σύνταξη. Μα ο πατέρας είχε συνήθεια να γράφει στο Δήμο τις κόρες πιο μικρές και τους γιους πιο μεγάλους. Ας μην τον βάζει στο νου της. Αρκετά της κόστισε αυτός ο πατέρας. Κι ακόμα, δυο άδικα χρόνια σκληρής δουλιάς. Οχτώ ώρες όρθια μπρος σ' έναν πάγκο. Τ' αριστερό χέρι να σταθεροποιεί ένα κομμάτι μέταλλο. Τη βάση ενός φωτιστικού. Το δεξί να κρατά μια χουφτιά σύρμα και να τρίβει, να τρίβει, να τρίβει οχτώ ώρες τη μετάλλινη βάση, τις μετάλλινες βάσεις. Κάθε μέρα, σαράντα χρόνια, μ' ένα σύρμα στο χέρι. Μαυριδερά μέταλλα που σε λίγο αστράφτουν. Ενα σύρμα που κοκκινίζει, μαλακώνει, ξεφτά και σκουριάζει. Ξύνει, τρίβει. Ξύνει τρίβει. Το σκληρό μέταλλο ξαναζωντανεύει. Κι όσο παίρνει να γυαλίζει, να λαμποκοπά, ν' αστράφτει, το σύρμα μικραίνει, διαλύεται, γίνεται σκόνη. Ολ' αυτά τα χρόνια πόσες προσπάθειες ν' αλαφρύνει κάπως τη δουλιά. Προσπάθησε να τρίβει και με τ' αριστερό χέρι. Μακάριζε τους αμφιδέξιους. Η υπόθεση ξεκινούσε από το δεξιό λοβό του εγκεφάλου. Το αριστερό ήταν αδύνατο. Τα δυο χέρια πλάι - πλάι δεν ήταν δίδυμα. Σα να μην ανήκαν στο ίδιο σώμα. Ο αντίχειρας του δεξιού χεριού, στη βάση, ήταν εξογκωμένος, πρησμένος. Προσπάθησε να καθίσει σε ψηλό σκαμνί γιατί ένιωθε τα πόδια της σα σιδερένια βαρίδια να τη βυθίζουν στο πάτωμα. Τα παπούτσια ήταν δυο νούμερα μεγαλύτερα απ' το κανονικό της μέγεθος. Προσπάθησε ξυπόλυτη. Υστερα δεν μπορούσε να φορέσει παπούτσια να πάει σπίτι της. Προσπάθησε να ξύνει και να τρίβει φορώντας γάντι. Με τον καιρό το χέρι σα να μούχλιασε. Μύριζε άσχημα. Ξανάπιασε το σύρμα με το χέρι γυμνό. Η χούφτα της ήταν τώρα μαβιά με πινελιές σκουριάς. Εξω απ' τη δουλιά, προσπαθούσε να την κρύβει. Τα νύχια είχαν μια κοκκινόμαυρη γραμμή. Το δεξί χέρι είχε αποχτήσει μια πρωτόφαντη δύναμη. Απόφευγε τη χειραψία. Δεν μπορούσε να ελέγξει τη δύναμη. Είχε σπάσει γυάλινα ποτήρια πίνοντας νερό. Τώρα είχε ένα μπρούντζινο κύπελλο. Μες στην παλάμη της σήκωνε την κόρη της ψηλά, ως τα έξι της χρόνια, σαν να 'ταν πιάτο. Πλάι της κι απέναντί της, γυναίκες, νέες και μεσήλικες. Ηταν πιο φτηνά χέρια. Μα εκείνη είχε σπάσει ρεκόρ τόσα χρόνια, όρθια στην ίδια θέση. Από πολύ καιρό είχε χάσει κάθε ελπίδα πως κάποτε θ' άλλαζε θέση. Ηταν τόσο καλή στη δουλιά της. Τόσο χρήσιμη για τις δύσκολες περιπτώσεις, για τους εκλεκτούς πελάτες, τα κατάμαυρα μέταλλα που χρειάζονταν πολύπειρο, δυνατό και ακάματο χέρι.

- Θα πρέπει να αιστάνεται περηφάνια γι' αυτή τη δημιουργική δουλιά, έλεγε και ξανάλεγε ο προϊστάμενος, οι προϊστάμενοι που περνούσαν απ' αυτή την αίθουσα σαράντα ολόκληρα χρόνια.

Καλύτερα να μην έλεγαν τίποτα. Της πρόσθεταν δυστυχία αφόρητη. Σαράντα χρόνια, να ξύνει και να τρίβει μέταλλα με σύρμα. Κι ένα διάλειμμα, πέντε χρόνια: φυλακή. Μια ρετσινιά για προκηρύξεις που δεν είχε μοιράσει. Τα πέντε χρόνια είχαν μια ποικιλία. Τα σαράντα δεν είχαν καμία. Μια κατάδικη σαράντα χρόνια. Εδώ, εδώ ήταν η φυλακή. Οχτώ ώρες, όρθια μπρος σ' έναν πάγκο, σε μια αίθουσα, στον τρίτο όροφο, σ' ένα εργοστάσιο φωτιστικών, σ' ένα προάστιο, σε μια υπόδουλη πάντα πολιτεία, σε μια ανελεύθερη πάντα πατρίδα, σε μια πολυδυστυχισμένη γη. Οχι. Δεν ένιωθε καμιά «υπερηφάνεια», καμιά ικανοποίηση μαζοχιστική. Είχε ξεπεράσει την αυταπάτη, τη φυσιολογική ελπίδα. Ο πατέρας τής έκλεψε χρόνια, οι εργοδότες τής κλέψαν κι εκείνοι χρόνια όταν ήταν ακόμη παιδί.

Τα όρια της υπομονής είχαν ένα στόχο. Την ημέρα της αργοπορημένης σύνταξης, της απραγίας, της απομόνωσης σε μια παραλία, σ' έναν κολπίσκο με βότσαλα, σ' ένα κόκκινο σπιτάκι με πράσινα παραθυράκια. Πιο πίσω, μικροί λόφοι. Ενα γεφυράκι πάνω απόνα γάργαρο ποταμάκι. Ο στόχος. Το μακρόπνοο πλάνο στο τέλος. Εστω για πέντε μόνο χρόνια. Εστω για ένα. Κι άλλες εκπτώσεις: Εστω για ένα καλοκαίρι. Ξαπλωμένη στα βότσαλα, κοντά στη θάλασσα σαν απέραντη λίμνη, με το δεξί χέρι μες στο νερό. Το χέρι μες στο νερό. Οχτώ ώρες την ημέρα. Δεκαοχτώ ώρες την ημέρα. Είκοσι οχτώ ώρες ...την ημέρα. Σαρανταοχτώ ώρες ...την ημέρα. Το χέρι με τη μαβιά παλάμη, τις πινελιές σκουριάς, την κοκκινόμαυρη γραμμή των νυχιών, τον πρησμένο αντίχειρα, μες στο νερό, μες στο νερό, μες στο νερό.

Κι όσο προχωρά η τελευταία μέρα, η τελευταία μέρα, η τελευταία μέρα, το σύρμα γίνεται αιχμηρό, το μέταλλο δεν παίρνει ν' αστράφτει, το χέρι μουδιάζει, μυρμηγκιάζει (είναι λευκό και μαλακό σαν αστερίας στο νερό), η δύναμη υποχωρεί αργά - αργά. Κάτω απ' το γεφυράκι στο ποταμάκι πρέπει να 'ναι και μια βαρκούλα μ' άσπρα πανιά. Και πάνω στο ξύλινο γεφυράκι θα στέκονται παιδιά. Οταν κλείνει για μια στιγμή τα μάτια, έχει πιο ζωντανό το όραμα μιας παραλίας με βότσαλα. Θα μπορούσε να δουλεύει πάντα με μάτια κλειστά, αν δεν ήταν οι άλλοι μπροστά. Μια γαλάζια θάλασσα... Από αύριο... Από αύριο...

Μα ο χρόνος πάει, σταμάτησε, σταμάτησε σήμερα. Μήπως κάτι συμβεί και δεν έρθει το αύριο; Μήπως είναι επικίνδυνη τόση ευτυχία; Το σπιτάκι το 'χει κρατήσει μυστικό απ' όλους εδώ. Κι έτσι έχει πιο μεγάλη γοητεία. Λεν μερικοί: «Τι θα κάνεις από αύριο; Θα βαρεθείς». Και άλλοι: «Ελα. Γλιτώνεις πια». Κι άλλοι: «Ποιος τη χάρη σου. Δε θα ξυπνάς χαράματα».

Χαράματα. Τρία ξυπνητήρια που χτυπούσαν με διαφορά πέντε λεπτών. Ορθοστασία σε μια στάση. Καυτερός ήλιος. Δυνατός αέρας. Βροχή. Ορθοστασία σχεδόν πάντα στο λεωφορείο. Δρόμος δυο χιλιόμετρα μέσα στη σκόνη ως την πύλη. Τικ - τακ, τικ - τακ: καρτέλα. Ορθοστασία οχτώ ώρες. Συχνά υπερωρία. Δρόμος δυο χιλιόμετρα μέσα στη σκόνη (χωματόδρομος) ως τη στάση. Καυτερός ήλιος. Βροχή. Δυνατός αέρας. Ορθοστασία σχεδόν πάντα στο λεωφορείο. Και πάλι τρία ξυπνητήρια. Χαράματα.

Είναι σχεδόν βέβαιη ότι σήμερα κάτι άλλαξε. Το μέταλλο είναι θαμπό, το σύρμα δε γίνεται σκόνη, το χέρι σα να παράλυσε. Ο χρόνος έμεινε στάσιμος. Ποτέ δεν άργησε τόσο να χτυπήσει η σειρήνα. Ποτέ το ηλιακό φως δεν ήταν τόσο στάσιμο στην αίθουσα. Υστερα από δυο σύρματα - σκόνη ο ήλιος έπεφτε αριστερά. Τώρα αν κι αργούσαν να σκουριάσουν, να γίνουν μολυβιά σκόνη τα σύρματα, ο ήλιος έκαιγε σταθερά δεξιά.

Ξάφνου ο δεξής δείχτης διπλώθηκε. Ενα νεύρο από ψηλά, πάνω απ' τον αγκώνα, τον τραβούσε με βία. Το χέρι έκλεισε. Ο ώμος, σα μαγνήτης, τράβηξε τη χούφτα ως το λαιμό. Ο πόνος έγινε αβάσταχτος. Ηταν μια πρωτοφανής κράμπα. Με τ' αριστερό χέρι της άρπαξε τη δεξιά χούφτα, τραβώντας την με δύναμη προς τα κάτω. Ολο το χέρι έμεινε διπλωμένο στα δυο, με τη χούφτα ως το λαιμό. Οι άλλες γύρω έτριβαν, έτριβαν τα μπρούντζα με μανία σχεδόν. Ανάπνεαν πότε τη μολυβιά σκόνη, πότε τη σκόνη που ήταν σκουριασμένη απ' τον ιδρώτα. Οχι. Δεν μπορούσε να μείνει με το χέρι διπλωμένο στα δυο, τα νεύρα που κόντυναν και την τραβούσαν. Ηθελε να φωνάξει: «Πετάξτε τα μέταλλα. Να ποιο είναι το τέλος», μα ξανάρθε το όραμα μιας παραλίας με βότσαλα που αρχίζει από αύριο κι έμπηξε μια φωνή: «Βοηθάτε να ξεδιπλώσω το χέρι μου». Αν ήταν στο νερό, σίγουρα, θα ξετέντωνε, θ' άνοιγε. Δυο εργάτριες με τα γυμνασμένα τους χέρια έπιασαν το μπράτσο κι άρχισαν μασάζ. Και ξάφνου, σα να λύθηκε το σχοινί που συγκρατούσε μια αιωρούμενη σκάλα, το χέρι ξεδιπλώθηκε κι έπεσε με γδούπο στον πάγκο. Σαν απέραντη λίμνη, η θάλασσα γαλάζια, πράσινη, ασημένια γέμισε την αίθουσα και τα μέταλλα κύλησαν στο βυθό. Ευχαριστώ. Ευχαριστώ. Ολες αυτές οι γυναίκες κάποτε θα φτάσουν στην παραλία με βότσαλα, στο σπιτάκι με τα πράσινα παραθυράκια. Μα ίσως τους κάνει κακό να δουν τόσο ξένη ευτυχία. Ο ήλιος είχε αποφασίσει να μείνει δεξιά. Μα η σειρήνα, επιτέλους, χτύπησε.

Τώρα δε βιαζόταν. Ο χρόνος ως αύριο είχε μικρύνει απότομα. Και να που η κακή προαίσθηση ήταν ένα κακό προσωρινό για να νιώσει κανείς αργότερα πιο πολύ την ευτυχία. Τα τρία ξυπνητήρια δε θα χτυπούσαν. Το κόκκινο σπιτάκι περίμενε στην ακρογιαλιά. Κάτω απ' το γεφύρι πρέπει να 'χει μια βαρκούλα μ' άσπρα πανιά. Ο δρόμος ως τη στάση δεν ήταν πια δυο χιλιόμετρα μέσα στη σκόνη. Υπήρχαν χιλιόμετρα κι υπήρχε σκόνη. Μα είναι βότσαλα σε μια παραλία. Προχωρά μέσα σε μια οπτασία. Η βροχή, μες στην καρδιά του καλοκαιριού, χτυπά αλύπητα ανθρώπους, αδέσποτα ζώα, σπίτια και πράγματα.

Στέκεται πάλι στη στάση. Στην τελευταία στάση της ζωής της. Καθόλου δε βιάζεται. Πίσω έκλεισε για πάντα η μεγάλη πύλη. Αφαιρέθηκε σήμερα η δική της καρτέλα. Τώρα βλέπει τους λόφους. Μεγαθήρια - ξενοδοχεία. Μικροκαταστήματα, παρκάκια. Ενα γεφυράκι με παιδιά. Αργησε τόσο να φύγει, που βρίσκεται μόνη στη στάση. Κοιτάζει τη δεξιά της παλάμη. Σαν να ξεθώριασαν οι πινελιές σκουριάς. Σα να μοιάζει με τ' άλλο της χέρι.

Δεν ήταν ζήτημα ούτε λεπτού. Ετρεχαν και τα δυο πλάι - πλάι, σα δαιμονισμένα, σαν τρελά. Μπρος στη στάση, τράκαραν δυνατά στα πλάγια. Τόνα όρμησε πα στο πεζοδρόμι και την τίναξε ανάσκελα ως τον τοίχο. Η τελευταία αίσθηση ήταν: σα να γέμισε το κρανίο με θάλασσα γαλάζια, σα μια ρουφήχτρα να τραβούσε το δεξί της χέρι ως το βυθό.



Τον καιρό εκείνο η φίλη μου η Μάχη ήταν δέκα χρονώ. Κι εγώ έντεκα. Εκείνη ήταν κομμώτρια. Εγώ, ταξιθέτρια. Είχαμε περάσει από δασκάλα και ράφτρα, τηλεφωνήτρια και μαγείρισσα, γιατρό και νοσοκόμα, καθαρίστρια και πωλήτρια. Οχι. Αν θυμάμαι καλά, πρώτα από γιατρό και νοσοκόμα, κι ύστερα από τηλεφωνήτρια και μαγείρισσα. Ισως να 'ταν και το: καθαρίστρια και πωλήτρια πρώτο. Δε θυμάμαι καλά γιατί πέρασαν πολλά χρόνια. Για το κομμώτρια όμως θυμάμαι πως η Μάχη ήταν δέκα χρονώ κι εγώ έντεκα. Ταξιθέτρια. Και το θυμάμαι καλά γιατί τα γενέθλιά μας ήταν την ίδια μέρα, 22 Δεκεμβρίου, της Αγίας Αννας, με το παλαιό ημερολόγιο. Σ' εκείνα τα γενέθλια άρχισε η Μάχη να παριστάνει την κομμώτρια, κι αμέσως, κι εγώ την ταξιθέτρια.

Η ώρα 9 το πρωί είχα πάει σπίτι της. Φορούσα καινούριο φουστάνι κίτρινο, πλισέ από τον ώμο ως τον ποδόγυρο. Μου το 'χε ράψει η γιαγιά μου και δεν άρεσε καθόλου της μαμάς μου γιατί έπεφτε μακρύ. Η γιαγιά μου δεν το παραδεχόταν. Μου 'σφιγγε τη ζώνη κι ανέβαζε τη μέση. Ωσπου να κάνω μια βόλτα στο σπίτι, ξανακατέβαινε. Ξαναπήγαινα στην κουζίνα. Η γιαγιά μου παρατούσε την καρυδόπιτα που 'φτιαχνε, έπλενε τα χέρια της, τραβούσε πάλι τη μέση, μου 'γνεφε να μην μας πάρει είδηση η μαμά.

- Μα καλά, έλεγε η μαμά, που 'παιρνε είδηση, το παιδί αυτό δε θα κουνιέται; Αγαλμα είναι;

- Ετσι που το τραβούμε στη μέση, απάντησε μια στιγμή η γιαγιά μου, του δίνει σκέρτσο. Τον άλλο μήνα θα θέλει μάκραιμα. Αυτό το παιδί έτσι που πάει θα φτάσει το νταβάνι.

- Σκέρτσο, σκέρτσο, λέω κι εγώ που μ' άρεσε πολύ το κίτρινο και προπάντων με πλισέ από τον ώμο.

Εβγαλα τη ζώνη κι έκανα μια πιρουέτα.

- Κοιτάξτε, είπα. Σαν ομπρέλα.

Υστερα βρέθηκα πάνω στο μάρμαρο κοντά στο νεροχύτη. Από 'κεί πήδηξα στο ντουλάπι κι άγγιξα το νταβάνι.

- Κοίτα, γιαγιά, λέω, Εφτασα το νταβάνι.

- Κατέβα, φώναξε η μαμά μου, και παράτα τις σαχλαμάρες γιατί δε θέλω να σε δείρω σήμερα. Τι σκέρτσο και ξεσκέρτσο. Επιτέλους, εγώ θα ντύνω το παιδί μου όπως θέλω κι όχι, μέρα που 'ναι, να τραβούμε τη μέση και να 'χει μια σακούλα μπρος και μια σακούλα πίσω.

Τ' ήταν ν' αναφέρει για σακούλες; Ξεκαρδίστηκα.

- Δεν το βγάζω, λέω, γιατί θα χαλάσω τις μπούκλες και το φιόγκο. Γεια σας. Φεύγω.

Πήδηξα στο πάτωμα και όρμησα στην ξώπορτα.

Δεν πρόλαβα ν' ακούσω τι είπαν. Πηδούσα τα σκαλιά πέντε - πέντε. (Την προηγούμενη βδομάδα είχα φτάσει να πηδώ: τέσσερα - τέσσερα). Στο τελευταίο πάτωμα, γλίστρησα κι έμεινα καθιστή. Δε θα ξεχάσω τον πόνο. Εκείνη τη στιγμή, έμπαινε η κόρη της κυρίας Μαίρης που καθόταν στο ισόγειο. Μου λέει.

- Γιατί κάθεσαι στα σκαλοπάτια. Νίτσα; Θα κρυώσεις και θα λερωθείς.

- Θέλω να δω, απαντώ, τι έχει μέσα το παπούτσι μου και μ' εμποδίζει. Μάλλον φαίνεται πως θα 'χει σακούλα. Μια μπρος και μια στη φτέρνα.

- Πρώτη φορά ακούω για σακούλα στα παπούτσια, λέει η κόρη της κυρίας Μαίρης.

- Κι όμως γίνεται. Εγώ έχω ξανακούσει για σακούλα.

Η Μάχη φορούσε ένα κόκκινο μπερέ στραβά, ένα παλιό φόρεμα, μια ζώνη της μαμάς της, φαρδιά, λουστρίνι, τυλιγμένη δυο φορές στη μέση της, και την καφέ σπορ τσάντα της αδερφής της, περασμένη στον ώμο.

- Πέρνα, μου λέει, και βιάζομαι. Θ' αργήσω πάλι και θα μου βάλει τις φωνές.

- Φεύγεις; Πού θας πας;

- Μα δε στο έχω πει; Α, ξέχασα, τώρα δουλεύω σε κομμωτήριο. Αλλά μ' έχει ταράξει η κυρά στη δουλιά.

- Από πότε δουλεύεις στο κομμωτήριο;

- Ε, μα θα κοντεύουν τριάντα χρόνια. Σε λίγο θα πάρω σύνταξη.

- Ο μπαμπάς σου είπε θ' αργήσει να πάρει. Εσύ θα πάρεις πριν απ' τον μπαμπά σου;

- Και τι σχέση έχει; Εγώ δουλεύω περισσότερα χρόνια. Για μένα μένουν οι πελάτισσες. Εγώ βαστώ το κατάστημα. Μ' εκμεταλλεύονται εκεί μέσα. Σαν τον μπαμπά στο εργοστάσιο.

- Κι εγώ τι θα γίνω τώρα που εσύ είσαι κομμώτρια; Και μάλιστα τριάντα χρόνια...

- Δε γίνεσαι ταξιθέτρια; Πλάκες.

- Μα ταξιθέτρια με κίτρινο πλισέ κάνει;

- Εχω μια περίφημη ιδέα. Να βάλεις την ποδιά της αδελφής μου. Κι έτσι δε θα λερώσεις και το φουστάνι σου. Μα πάλι θα φαίνεται κι ας σου 'ναι μεγάλη η ποδιά. Είναι τόσο μακρύ.

- Καλύτερα. Να μη νομίζουν πως είμαι με το μεσοφόρι. Αλλά, προγράμματα δεν έχω.

- Κι είσαι έτοιμη, λέει η Μάχη, να χάσεις το ψωμί σου για μερικά ψωρόχαρτα.

- Οχι, απαντώ, θα κάνω το παν να μην το χάσω.

Βγάλαμε πολλά άσπρα φύλλα απ' τα τετράδια και γράφαμε προγράμματα. Γενέθλιά μας, ήμασταν εκείνη με το παλιοφόρεμα κι εγώ με την ποδιά της αδελφής της.

- Ουφ, βαρέθηκα, λέει η Μάχη κατά η ώρα 10 και βγάζει το κόκκινο μπερέ. Σήμερα δε θα πάω στη δουλειά μου κι άσε τις πελάτισσες να περιμένουν. Ανθρωπος είμαι κι εγώ και κουράστηκα, απ' το πρωί ως το βράδυ στο πόδι, σαν τον μπαμπά στο εργοστάσιο. Και δεν πα να μου κόψουν το ημερομίσθιο.

- Και δεν πας να σου κόψουν το μαλλί που σου κρύβει τα μάτια, λέει η γιαγιά της που ετοίμαζε μπακαλιάρο - σκορδαλιά. Σ' αρέσει ο μπακαλιάρος - σκορδαλιά, Νίτσα.

- Μ' αρέσει πολύ.

- Πεινάς; Να σου δώσω τώρα μια φέτα ψωμί με μέλι;

- Ου. Η γιαγιά είναι σπουδαία μαγείρισσα, λέει η Μάχη. Σχίζει.

- Τι σχίζει;

- Ασε παιδάκι μου, απαντά η γιαγιά. Δεν ξέρω από πού τα ξεσηκώνει αυτά. Πεινάς;

- Εγώ, μπαίνει στη μέση πάλι η Μάχη, πέντε μέρες να μείνω νηστική, δε θα πω: πεινώ. Συνήθισα στο κομμωτήριο.

- Ου, είπα κι εγώ. Τι είναι πέντε; Δε λες δέκα;

- Δέκα; Τι μας λες, καλέ; Μ' αν είπα πέντε, το 'πα για να μην πω δεκαπέντε.

Θυμάμαι πως ως τις 12, είχαμε φάει από τρία κομμάτια μπακαλιάρο τηγανητό, ένα κομμάτι μαρινάτο, δυο φορές σκορδαλιά. Στο μεταξύ, είχα βγάλει την ποδιά. Η ώρα 2 ήμασταν ανάσκελα στο κρεβάτι της Μάχης κι άκουσα τη γιαγιά της, στην κουζίνα, που 'λεγε.

- Μάρτυς μου ο Θεός, αν δοκίμασα μπακαλιάρο. Μα τι θέλετε να πείτε; Πώς τον έφαγα εγώ; Να μην σ' αξιώσει ο Θεός να γίνεις σκλάβος των παιδιών σου. Μα καταπίνω, καταπίνω. Μια μέρα θα πεθάνω και θα βρείτε το ημερολόγιό μου. Εκεί τα 'χω όλα. Με αποδείξεις. Το τι τράβηξα στα χέρια σας.

Ξαφνικά άνοιξε η πόρτα και μπήκε, διπλωμένη στα δύο, η αδερφή της Μάχης που ήταν Ε` Γυμνασίου. Επεσε μπρούμυτα στο κρεβάτι κι απ' τα γέλια νομίζω πως...

- Το όπλο της γιαγιάς, λέει, είναι το ημερολόγιο. Μ' αυτό μας απειλεί. Θα πεθάνει και θα μείνει το ημερολόγιο!

Εγώ όμως είχα πάρει την απόφαση. Σηκώθηκα και βγήκα στο διάδρομο.

- Ακούστε, λέω, εγώ έφαγα τέσσερα - πέντε κομμάτια μπακαλιάρο. Για να μην πω δεκαπέντε. Και να, βλέπετε γιατί το φουστάνι μου έχει μια σακούλα μπρος, μια σακούλα πίσω. Εφαγα πολύ ν' αντέξω τώρα που 'μαι ταξιθέτρια. Κι εγώ θα σας φέρω πολλά κομμάτια καρυδόπιτα που 'φτιαξε η γιαγιά μου.

Δεν ξέρω πώς μου λύθηκε η ζώνη και το κίτρινο πλισέ κατέβηκε μια σπιθαμή κάτ' απ' το γόνατο.

- Λέιντη Μακμπέθ, είπε η αδελφή της Μάχης και παράλυσε απ' τα γέλια.

Εγώ έμεινα άναυδη. Εδεσα τη ζώνη μου κι ήθελα να φύγω.

- Μετά απ' αυτό το Μακμπέθ, είπα της Μάχης, δεν μπορώ να μείνω.

Απορούσαν γιατί με πείραξε τόσο, πέσαν όλοι πάνω μου να μείνω κι η αδελφή της μου εξήγησε ποια ήταν η Λέιντη Μάκμπεθ. Ηρωίδα μιας τραγωδίας του Σαίξπηρ, συνένοχη σε φόνο με τον άντρα της. Τη βασανίζουν τύψεις, περπατά και παραμιλά στον ύπνο της. Μια φωτογραφία στ' αγγλικό αναγνωστικό της αδελφής της Μάχης την έδειχνε μ' ένα μακρύ φαρδύ φόρεμα που της θύμιζε, λέει, το δικό μου. Γι' αυτό ξέσπασε στα γέλια. Μετά πια κι απ' την εξήγηση και το φόνο και το υπνοβάτης, δε βάσταξα κι έβαλα τα κλάματα.

Εδώ οι αναμνήσεις μου εκείνης της έντονης μέρας μπερδεύονται. Δε θυμάμαι ακριβώς πού πέρασα το απόγευμα. Σπίτι της Μάχης ή ήρθε εκείνη στο σπίτι μου; Μάλλον πηγαινοερχόμασταν, πότε στο δικό της, πότε στο δικό μου. Εκτός αν έγινε έτσι τον επόμενο χρόνο, και τώρα τα μπερδεύω...

Χωρίσαμε λίγους μήνες πριν την Κατοχή. Εγώ είχα φύγει να σπουδάσω στο Εξωτερικό. Τα γράμματα αραίωναν σιγά - σιγά κι ύστερα σταμάτησαν ολότελα. Γύρισα μετά δέκα χρόνια και ξαναπήγα στην παλιά γειτονιά. Ξέραν πως η οικογένεια είχε αλλάξει σπίτι στην αρχή της Κατοχής και βρέθηκε κάποιος σ' ένα κρεοπωλείο να μου πει τη συνοικία και το δρόμο. Πήγα στην άλλη συνοικία. Πήρα το δρόμο απ' την αρχή και ρωτούσα στα μπακάλικα, στα μανάβικα, στα περίπτερα. Ο τελευταίος περιπτερούχος μου 'δειξε το σπίτι. Πήγα και, ρωτώντας, έμαθα πως όλη η οικογένεια είχε πάρει μέρος στην Αντίσταση. Η μάνα κι ο πατέρας είχαν σκοτωθεί. Η μεγάλη αδερφή είχε φύγει απ' την Ελλάδα. Η γιαγιά είχε πεθάνει πριν δυο χρόνια κι είχαν βρει δυο τετράδια όπου περίγραφε τη δράση των παιδιών κι αγγονιών της στην Κατοχή. Τα τετράδια τα πήρε ένας δημοσιογράφος.

- Κι η μικρή κόρη, η Μάχη, μήπως ξέρετε τι έκανε, τι απόγινε;

- Πριν φύγει για το βουνό να πολεμήσει τον εχθρό με όπλα, είχε ένα μικρό κομμωτήριο, τέσσερις - πέντε δρόμους παρακάτω, στη στροφή. Εκεί θα ξέρουν περισσότερα. Τώρα είναι ψιλικατζίδικο.

Εφτασα στο ψιλικατζίδικο και ρώτησα τη γυναίκα.

- Για τη Μάχη, μου 'πε, κανείς δεν ξέρει θετικά. Αλλοι λένε πως πέθανε στα κρεματόρια, άλλοι πως πιάστηκε κι εκτελέστηκε σε μπλόκο. Σπουδαία κοπέλα. Το 'λεγε η καρδιά της.

- Κι αυτό... Αυτό ήταν το κομμωτήριο;

- Ναι. Κι έχει ακόμα την πινακίδα απέξω. Μόλις φαίνονται τα γράμματα. Σε λίγες μέρες θ' αρχίσουν την κατεδάφιση.

Βγήκα και διάβασα στην πινακίδα:

ΝΙΤΣΑ ΚΑΙ ΜΑΧΗ
Κομμωτήριο
(Ειδικές εκπτώσεις για ταξιθέτριες)

- Το 'χε με καμιά άλλη; ρωτώ.

- Δεν ξέρω. Για το Νίτσα θα λέτε. Δεν ξέρω. Μόνη της δούλευε. Νίτσα, έλεγε, ήταν μια φίλη της. Μεγαλώσανε μαζί. Δεν ξέρω. Μπορεί να ' ταν και συνέταιροι και να μας το 'κρυβε. Την αγαπούσε πολύ, φαίνεται, αυτή τη φίλη. Μα οι φίλοι σήμερα... καταλαβαίνετε...

Κάθισα απέναντι σ' ένα ζαχαροπλαστείο. Κι από μακριά ακόμα συνήθισα να διαβάζω τα σβησμένα γράμματα καθαρά. Εμένα μου φαίνονταν καθαρά.

ΝΙΤΣΑ ΚΑΙ ΜΑΧΗ
Κομμωτήριο
(Ειδικές εκπτώσεις για ταξιθέτριες)

Τι της ήρθε κι έγραψε για τις εκπτώσεις; Κάθισα ώσπου νύχτωσε και κοίταζα απέναντι, εκεί, στο πρώην κομμωτήριο, όπου δούλευε η Μάχη, που δεν «πρόλαβε να πάρει σύνταξη». Κάθισα ώσπου νύχτωσε και κοίταζα, κοίταζα, κοίταζα κι έλεγα μέσα μου: «Σκέψου να πεταχτεί στην πόρτα και να φωνάξει: "Νίτσα, σήμερα δε θα πάω στη δουλειά μου κι άσε τις πελάτισσες να περιμένουν"». Και ν' αρχίσουμε τα γέλια. και τα δάκρυα. Να 'ναι μια τρελή τύχη, μια τρελή σύμπτωση. Να μην έχει πεθάνει και ξάφνου να παρουσιαστεί μπροστά μου. Θέλω να γίνονται αυτά, να γίνονται. Πρέπει να γίνονται.

Τώρα την έχω αυτή την πινακίδα. Την αγόρασα απ' τα υλικά κατεδαφίσεως. Ενα χειροποίητο πολύγραφο που βρήκαν μέσα σε μια τρύπα, κάτω απ' το πάτωμα, δε μου τον δώσαν. Μπερδεμένες κουβέντες. Μα κατάλαβα πως τον πήραν να τον εξετάσουν.

Κάποτε του Φάρμα του ερχότανε και αναμνήσεις. Και θυμόταν ότι είχε πατέρα, που φορούσε φέσι και κόκκινο ζωνάρι, και μάνα, της οποίας είχε ξεχάσει και αυτής τη μορφή, που φορούσε τσεμπέρι. 'Aλλο τίποτα! Όλα τα άλλα τα είχε φάει το γύρισμα της ρόδας και έπειτα το κρασί, που έπινε για ξεκούρασμα. Αλλά τι ήθελε να θυμάται;

Τη γυναίκα την είχε λησμονήσει και κανείς δαίμονας δεν καταδεχόταν να του τη φέρει στο νου για να τον πειράξει. Όταν κάποτε έβλεπε καμιά να έρχεται μέσα στο κατάστημα, την κοίταζε χάσκοντας, σαν παράξενο πράγμα που πρώτη φορά το έβλεπε.

Οι τεχνίτες τον περίπαιζαν. Αυτός δεν απαντούσε ποτέ. Σχεδόν είχε χάσει τη λαλιά του. Μόνο αισθανότανε μίσος, το μόνο ανθρώπινο που του έμεινε. Δε γελούσε ποτέ, είχε απομάθει να γελά και κανείς ποτέ δεν τον είδε έστω και να χαμογελά.

Το μόνο, μέσα στο σβησμένο και έρημο από άλλα αισθήματα σώμα του, που έμεινε ήτανε το μίσος, όπως μένει, σε ερειπωμένο σπίτι ή πύργο, φίδι. 

Όταν εσχόλαζε, έπινε όσο που μεθούσε, και έτσι παραμιλώντας, χωρίς να εννοεί κανείς τι έλεγε, σαν να μιλούσε τη γλώσσα της ρόδας, επήγαινε να κοιμηθεί.

Είχε και παρέα στο κρασοπουλειό που πήγαινε, αλλ' ήταν σ' αυτή σα βουβό της πρόσωπο. Φαινότανε μόνο να προσέχει σε ό,τι λέγανε. Δύσκολα όμως να του μείνει τίποτα στο νου απ' ό,τι άκουγε, όλα περνούσανε δίχως ν' αφήσουν ίχνος.

Μια βραδιά, άκουσε κάποιον πολύξερο της παρέας να διηγείται κάτι της Γραφής. Έλεγε για το χέρι κείνο που είχε γράψει στο συμπόσιο του Βαλτασάρ τις λέξεις: Μενέ, Μενέ θεκέλ, ου φαρσίν. Και ότι οι λέξεις είχαν φέρει τον τρόμο στο βασιλέα και σε όλους τους άλλους του συμποσίου και κανείς δεν βρισκότανε να τις εξηγήσει τι εννοούσαν.

Αυτά τα άκουσε με προσοχή μεγάλη, ανοίγοντας τα και τα μάτια του τρομαχτικά. Ήτανε το μόνο που μπόρεσε να χαραχθεί στο νου του μαζί με τους κρότους της ρόδας.

Την άλλη βραδιά, άμα εσχόλασε, αντί να πάει στο κρασοπουλειό, διευθύνθηκε στο δωμάτιό του. Είχε συγκάτοικο έναν πατριώτη του, ο οποίος πήγαινε πολύ ενωρίς και κοιμότανε. Την πόρτα ποτέ δεν την έκλειναν και μπήκε ο Φάρμας χωρίς να μεταχειρισθεί κλειδί ή να χτυπήσει. Ο συγκάτοικος ήτανε κει και κοιμότανε.

Ένα λυχναράκι έκαιε πάνω στο τραπέζι και φώτιζε ένα ξερό κομμάτι ψωμί και τρεις ελιές σάπιες, βαλμένες αντί σε πιάτο, σ' ένα χαρτί κίτρινο. Μια μύγα, άγνωστο γιατί, ξενυχτούσε, καθότανε πάνω στο ξεροκόμματο του ψωμιού συλλογισμένη.

Ο Φάρμας έμεινε αρκετή ώρα συλλογισμένος κι αυτός, έπειτα έφυγε γρήγορα και πήρε το δρόμο του καταστήματος που δούλευε, κοιτάζοντας κάποτε, καθώς πήγαινε, την ημισέληνο, που του φαινότανε σαν χρυσό λαμπερό ψάρι φτερωτό.

Το κατάστημα είχε και αυλή πίσω, και απ' εκεί πήγε. Ανέβηκε σε μια ελιά, μια ψωριασμένη ελιά που ήταν απ' έξω, και απ' εκεί ο άνθρωπος της ρόδας και του κρασιού ελαφρός πήδησε στην αυλή. Φύλακας δεν έμενε στο κατάστημα άλλος από ένα σκυλί, αλλ' αυτό πήγε κοντά του, μετά από ένα μικρό γάβγισμα, και του έγλειψε τα χέρια.

Μπήκε μέσα από ένα φεγγίτη πόρτας, όπου στήριξε μια μισοσπασμένη σκάλα. Στάθηκε στην κάτω αίθουσα, όπου ήτανε μεγάλα εργαλεία και τα γραφεία του καταστηματάρχη. Εκεί άναψε ένα σπίρτο και, αφού κοίταξε σαν να ζητούσε κάτι στον τοίχο, ανέβηκε σ' ένα εργαλείο και άρχισε να γράφει στον τοίχο με κάρβουνο μια λέξη:

"Παραρλάμα."

Ήταν φανταστική η λέξη, του την είχε βγάλει το κρανίο του, αλλά του φαινότανε να λέει κάτι κακό.

Έφυγε όπως είχε πάει.

Το πρωί, όταν πήγε στην εργασία, επρόσεχε να δει τι θα γίνει για τη λέξη. Και δεν πέρασε πολύ και άκουσε τη φωνή του καταστηματάρχη να φωνάζει:

"Τι είναι αυτό εκεί; Ποιος το 'γραψε αυτό;"

Η φωνή του καταστηματάρχη ήταν σα φοβισμένη.

Όλοι άφησαν τις δουλειές τους και τρέξανε να δουν.

"Παραρλάμα!"

Η λέξη που βγήκε από το κρανίο του βρισκότανε στα χείλια όλων. Μα ποιος την έγραψε;

Επρόβαλε και αυτός το πρόσωπό του από πάνω από τη σκάλα και κοίταξε. Κανείς δεν ημπορούσε να υποπτευθεί αυτόν, και ούτε ακόμα παρατήρησαν ότι δεν έτρεξε και αυτός να δει.

Ο αρχιτεχνίτης αυτόν έβαλε να τη σβήσει. Και την έσβησε λέγοντας σιγά σιγά τη λέξη.

Τη νύχτα έκανε πάλι το ίδιο. Λαλά τη λέξη δεν την έγραψε τώρα με κάρβουνο, αλλά με χρώμα κόκκινο:

"Παραρλάμα."

Το πρωί άλλος θόρυβος. Ο καταστηματάρχης κιτρίνισε πολύ. Ζητούσε τον άνθρωπο, αλλ' έξαφνα φοβήθηκε μη δεν ήταν άνθρωπος. Και όμως είπε δυνατά:

"Πρέπει να βρεθεί!"

Η ιδέα πάλι μην κάποιος ήθελε να παίξει, να τον γελωτοποιήσει, τον έκανε έξω φρενών και φώναζε ότι θα τους διώξει όλους.

Ο Φάρμας άκουσε τους τεχνίτες να λένε μεταξύ τους, μην φροντίζοντας γι' αυτόν, όπως και για το σκύλο, το φύλακα, ότι φάντασμα θα βγαίνει στο κατάστημα και αυτό θα το έγραφε! Και οι τεχνίτες έμειναν πεισμένοι ότι φάντασμα, δίχως άλλο, βγαίνει τη νύχτα και γράφει αυτή την παράξενη λέξη που κάτι θα σήμαινε στη δική του γλώσσα.

Τη νύχτα, ο κύριος του καταστήματος έβαλε φύλακες. Το πρωί δεν υπήρχε η λέξη. Αλλά σε λίγο, καθώς ο καταστηματάρχης έμπαινε, η λέξη ήτανε πάλι στον τοίχο, γραμμένη με τα κόκκινα γράμματά της.

Ο Φάρμας είχε βρει την ευκαιρία και την είχε γράψει.

Όλοι στο πόδι. Ο καταστηματάρχης ταραγμένος, κίτρινος, ο αρχιτεχνίτης, οι τεχνίτες, όλοι στεκότανε μαρμαρωμένοι εμπρός στα κόκκινα γράμματα, που κάτι θα σήμαιναν κακό μεγάλο.

"Παραρλάμα."

Οι τεχνίτες άρχισαν να ορκίζονται τους μεγαλύτερούς των όρκους, πολλοί έκλαιγαν ότι δεν γνωρίζουν τίποτα, δεν ξέρουν ποιος τα γράφει, αλλά κάποιος, κάποιο... Ήθελαν να πουν φάντασμα, αλλά δεν τολμούσαν...

Ο Φάρμας φάνηκε από ψηλά να κοιτάζει. Έπειτα τραβήχτηκε γρήγορα και πήγε κοντά στη ρόδα, κι εκεί κρατώντας το χερούλι της γέλασε, ύστερα από τόσα χρόνια, ένα σιωπηλό γέλιο!...


Οι όροι ήταν σαφείς, απλούστατοι και προπάντων, αναμφισβήτητοι: ή Θάσος ή τίποτα. Το αποτέλεσμα, το αναμενόμενο. Κάποιες ασθενείς αντιρρήσεις διετύπωσε, βέβαια, εκείνος ο Χωραφάς, αλλ' αυτός, έτσι κι αλλιώς ήταν άνθρωπος μουχλιάρης, γεννημένος γεροντοκόρη. Άλλωστε ατόνησαν αμέσως υπό το βάρος της ματιάς μου και της εδραίας παραδόσεως. Έτσι γινόταν πάντα τα τελευταία επτά χρόνια. Γι' αυτό και η στριγγή φωνή του κατεπνίγη αμέσως από τις διαμαρτυρίες των υπολοίπων: 

Σκάσε, ρε μαλάκα. Αφού τον ξέρεις... 

Σαράντα τεσσάρων ετών και με δεκαοχτώ χρόνια υπηρεσίας είχα από καιρού κατανοήσει και αποδεχθεί ότι ο δάσκαλος οφείλει να ξέρει καλύτερα από τους μαθητές του, χωρίς καμιάν ενοχή γι' αυτό. Και διεκπεραίωνα τα πράγματα με συνοπτικές διαδικασίες. 

Έτσι, βρεθήκαμε εκείνο το σούρουπο του Απριλίου να οδεύουμε προς το γνωστό ξενοδοχείο μέσα από τα στενά δρομάκια του Λιμένα, σ' ένα δρομολόγιο έμπειρα υπολογισμένο για τις πρώτες εντυπώσεις... 

Πρέπει να ομολογήσω ότι σαράντα χρόνια θερινών και μη διακοπών μου στη Θάσο δεν είχαν αρκέσει για να την μπουχτίσω, αντιθέτως, μάλιστα, εμπλούτιζαν όλο και περισσότερο τα συναισθήματα με τα οποία αποβιβαζόμουν κάθε φορά στη μικρή προβλήτα. Ίσως γιατί στις παραμυθένιες εκπλήξεις των παιδικών μου εξερευνήσεων, στις αβάσταχτες εφηβικές μου μελαγχολίες και στις εργώδεις ερωτικές επιδόσεις των φοιτητικών μου χρόνων είχε αρχίσει να προστίθεται αργά αργά και μία ακαθόριστη νοσταλγία, σαν κάτι να 'παίρνε να τελειώνει, καθώς αρμένιζα πλέον ανεπιστρεπτί προς τη μέση ηλικία. 

Δεόντως φορτισμένος, λοιπόν, κι εξαντλημένος επαρκώς από το μακρό ταξίδι, εβάδιζα με βέβαιο βήμα την πεπατημένη προς το ξενοδοχείο του Λάμπη, οδηγώντας μιαν ακόμη Α' Λυκείου στην πεπρωμένη της εκδρομή. Η άνοιξη ήταν προχωρημένη ­ το Πάσχα έπεφτε αργά εκείνη τη χρονιά ­ κι η βροχή που είχε πέσει νωρίτερα, κατάφερε απλώς να αναδίδονται εντονότερα τα αρώματα από τους κήπους. 

Ο Λάμπης είχε πάρει μερικά ακόμη κιλά και το πρόσωπό του ήταν πλέον πλήρης πανσέληνος, αλλ' αυτό δεν τον εμπόδισε να μας χαμογελάσει μέχρι τ' αυτιά. Εκ παραδόσεως, εμείς του κάναμε κάθε χρόνο ποδαρικό. Ανταλλάξαμε θερμές χειραψίες κι ευχήθηκε ένα απλόχερο «καλωσήρθατε» στα παιδιά, που παρακολουθούσαν με στωική βαριεστημάρα τους χαριεντισμούς μας. 

Η μάνα του Λάμπη ροβόλησε φουριόζα από την κουζίνα σκουπίζοντας τα χέρια στην ποδιά της και με φίλησε και στα δύο μάγουλα. Παλιότερα πάθαινα αμηχανία στο σημείο αυτό, αλλά εσχάτως είχα καταφέρει ν' αδιαφορώ για τα πνιχτά γελάκια των μαθητών μου. 

Ο κυρ Γιώργης; ρώτησα αμέσως, για να τελειώνουμε μιαν ώρα αρχύτερα με το τυπικό. 

Στον καφενέ ακόμα, είπε η κυρά Θέκλα και κάτι πήγε να σκοτεινιάσει στη ματιά της. 

Καλύτερα, κυρά Θέκλα, βιάστηκα να προφτάσω το κακό. Να τακτοποιηθούμε και τα λέμε μετά. 

Και μ' αυτά τελείωσε το διαπροσωπικό μέρος και ανέλαβα πάλι τα ηγετικά μου καθήκοντα. Η κατανομή στα δωμάτια έγινε με δημοκρατικές διαδικασίες: οι μαθητές πρότειναν ελεύθερα τις συγκατοικήσεις κι εγώ τις άλλαξα επίσης ελεύθερα, σύμφωνα με την προσχεδιασμένη ισορροπία. Έπειτα όρισα συγκέντρωση στο σαλονάκι σε μιάμιση ώρα, να πάμε για φαγητό κι ανεβήκαμε στα δωμάτια. 

Όπως πάντα, ο Λάμπης είχε ανάψει τα καλοριφέρ την τελευταία στιγμή κι οι τοίχοι σχεδόν έσταζαν από την υγρασία. Το ξενοδοχείο κλειστό όλο το χειμώνα, άνοιγε μόλις το Πάσχα. Έκανα ένα ντους ψιλοτουρτουρίζοντας, ντύθηκα γερά κι έκανα μια διερευνητική περιπολία στο διάδρομο. Οι φωνασκίες από τα δωμάτια ήταν οι αναμενόμενες, τίποτα το ανησυχαστικό. Το εξοντωτικό πρόγραμμα του ταξιδιού είχε επενεργήσει κατά προσδοκίαν. Είχα σαρανταπέντε λεπτά ακόμη και κατέβηκα στο σαλονάκι. Ο κυρ Γιώργης ήταν στο σύνηθες τραπεζάκι της γωνίας, μπροστά στη μεγάλη τζαμαρία. Τον χαιρέτησα εγκαρδίως κι έκατσα να τον τιμήσω. Η κυρά Θέκλα έφερε τα κλασικά τσίπουρα και τις θρούμπες και τσουγκρίσαμε. 

Και πώς πάτε από υγεία; ρώτησε ο κυρ Γιώργης, κοιτώντας την τεράστια πασχαλιά στο πεζοδρόμιο, που βρισκόταν σε παραλήρημα ανθοφορίας. 

Καλά, κυρ Γιώργη. Λίγο με παίδεψε η μέση μου φέτος, του είπα. 

Τι λέεετε! είπε και κατέβασε μονορούφι το ποτηράκι. Η γυναίκα; Τα παιδιά; 

Όλοι καλά, δόξα τω Θεώ, απάντησα. Είχα παραιτηθεί από καιρού της προσπαθείας να τον πείσω ότι δεν ήμουν παντρεμένος. 

Τι λέεετε! είπε ο κυρ Γιώργης. 

Κατόπιν τούτου τον άφησα να κοιτά την πασχαλιά κι ήπια ένα ουίσκι στον πάγκο, ενώ ο Λάμπης μου εξέθετε τα προβλήματα του τουρισμού, χωρίς να τον ακούω. Δεν χρειαζόταν να τον ακούω για να νιώθω την ήρεμη χαρά του επανελθόντος νοσταλγού. 

Τα παιδιά είχαν αρχίσει να μαζεύονται στο σαλονάκι και η κυρά Θέκλα τους κέρασε τις καθιερωμένες πορτοκαλάδες. Έβαλα ένα δαχτυλάκι ουίσκι ακόμη, να τελειώσουν τα παγάκια και το πιπίλιζα αργά, χωρίς να γυρίσω προς τους μαθητές μου. Καθυστερούσα πάντα όσο γινόταν αυτή την αποκαλυπτική στιγμή.

Έτοιμοι, κύριε Λάζαρε, είπε δίπλα μου ο πρόεδρος της τάξης. 

Έρχομαι Κώστα, του είπα χαμογελώντας ειρηνικά, καθώς μέσα μου είχε ολοκληρωθεί εκείνο το ιδανικό κράμα οινοπνεύματος, κούρασης και ασφάλειας, που πάντα με γέμιζε με τρυφερότητα. Ο Κωστάκης ο Μούγιος φορούσε μαύρο παντελόνι και λουστρίνια, ριγέ πουκάμισο και μαύρο γιλεκάκι ξεκούμπωτο, είχε χωρίσει τα ξανθά μαλλιά του στη μέση και είχε καταβρεχτεί με κολώνια. Κάτι σαν αθηναίος έφηβος... 

Εξ ίσου δραματική ήταν η μεταμόρφωση και των υπολοίπων. Κοστουμάκια, γραβάτες, τσαχπίνικα μπουφάν, μίνι φουστίτσες, μπλουζάκια σφιχτά, ασφυκτιώντα στηθάκια και γλουτοί. Με συγκινούσε βαθύτατα πάντα, όταν τα πρωτόβλεπα αληθινά ανθρωπάκια, χωρίς τις αιώνιες ομοιόμορφες φόρμες της Σχολής... 

Έμπειρος ο Κοσμάς, της παραλιακής ταβέρνας, είχε ετοιμάσει άφθονα μπιφτέκια και τηγανητές πατάτες, τα οποία και κατασπάραξαν ακαριαία οι βουλιμιώντες έφηβοι. Απολύτως ιδιοτελώς, έκανα τα στραβά μάτια όταν ξεπερνούσαν τον πάγιο κανόνα «δύο άτομα, μία μπίρα», ώστε να αποτελειωθούν. Η πείρα μου εγγυάτο ότι η επερχόμενη θα ήταν και η μόνη νύχτα που θα μπορούσα να κοιμηθώ άφοβα, καθώς είχα προσθέσει στο τετράωρο ταξίδι μια δίωρη ξενάγηση στους Φιλίππους και μιάμιση ώρα περιήγηση στις ανηφοριές της Παναγίας στην Καβάλα. Μπορεί να ήταν θηριώδεις πηγές ενέργειας οι δεκαεξάρηδες, αλλά όχι ανεξάντλητες και είχα κι εγώ τον τρόπο μου. Και πράγματι, με την επιστροφή στο ξενοδοχείο, είχαν σε μία ώρα βυθιστεί στον ύπνο. «Μεγάλη εφεύρεση η πεπατημένη...», χαμογέλασα ικανοποιημένος από τη σοφία της ηλικίας μου και ξεράθηκα τυλιγμένος στα νοτισμένα σεντόνια. 

Στις οκτώ το πρωί, μετά από δύο καφέδες, άρχισα το επίπονο έργο της εγέρσεως εφήβων προ τη δεκάτης πρωινής. Με φωνές, αφαίρεση των κλινοσκεπασμάτων και κάποια καταβρέγματα περί τις οκτώμιση ήταν στο πόδι και ξεκινήσαμε για το εκπαιδευτικό πρόγραμμα στις εννιάμιση, με μισή ώρα καθυστέρηση, όπως πάντα. Όλα πήγαιναν ρολόι. Τα παιδιά ήταν πάλι παιδιά, με τις φόρμες και τα σπορτέξ τους και κοιτούσαν παραξενεμένα εμένα, που είχα ντυθεί παρομοίως. Στην ανηφόρα για το αρχαίο θέατρο, μετά την εμβριθή ξενάγηση στην αρχαία Αγορά, ακούστηκαν οι γνωστές πρώτες διαμαρτυρίες και με χαιρεκακία τους είπα πως ακόμη δεν είδαν τίποτε. 

Θα το πω κι αυτό, κύριε; με ρώτησε η Αλεξάνδρα καθ' οδόν, ελαφρώς ιδρωμένη, και μου έδειξε τα χαρτιά της. 

Με γεια το μαλλί, της είπα διαπιστώνοντας ευχάριστα πως η αιώνια τσιτωμένη κόμη της είχε μεταβληθεί σε έναν χρυσοκάστανο κυματιστό χείμαρρο που έστεφε το κεφάλι της. 

Δεν ήταν καμιά μαθήτρια της προκοπής η Καραμήτσου, στην πραγματικότητα δε ήταν πάτος και την είχα αντίστοιχα βαθμολογημένη. Όθεν και δεν ανήκε στην χορεία των εκλεκτών μου. Γι' αυτό με είχε εντυπωσιάσει η επιμονή της να αναλάβει αυτή το ρόλο της Ιφιγένειας στη σκηνή της αναγνώρισης από την «Ιφιγένεια εν Ταύροις», που σύμφωνα με το πάγιο πρόγραμμά μου, θα απαγγελλόταν στο θέατρο. Της έδωσα οδηγίες παρατηρώντας την κλεφτά. 

Βλέπεις και χωρίς γυαλιά; ρώτησα με πατρικό ενδιαφέρον. 

Φακοί επαφής, είπε χαμογελώντας αεράτα και πρόσεξα πως είχε καταπράσινα μάτια. 

Η επιμονή μου να αναθέσω τον Ορέστη στον Κωστάκη, τον πρόεδρο, εξελίχθηκε τελικά σε παταγώδη αποτυχία. Λεπτός κι αθλητικός, όμορφος και αριστούχος, αλλά θεατρικώς αποδείχθηκε αγγούρι. Χώρια που ξέχασε τα μισά λόγια του και χρειάστηκε να τα διαβάσει από το χαρτί. Αντιθέτως, ο Θεόφιλος, κοινός θνητός, στον οποίον είχα, για λόγους ισορροπίας, δώσει τον Πυλάδη, τα κατάφερε επαρκώς. Εκείνο όμως που έσβησε το σύνηθες κουβεντολόι στις κερκίδες, ως διά μαγείας και χωρίς δική μου παρέμβαση, κι έστρεψε το ενδιαφέρον πάντων στα διαδραματιζόμενα επί της ορχήστρας ήταν η παράσταση της Αλεξάνδρας. Τι ήταν αυτό το απροσδόκητο; Από πού ανέβλυζε εκείνη η παλλόμενη φωνή, το γνήσιο πάθος όταν έλεγε 

Ορέστη, σ' έχω εδώ, πολύ μακριά από τ' Άργος, 

μακριά από την πατρίδα μας αγαπημένε... 

κι αγκάλιαζε τρέμοντας από λαχτάρα τον Κωστάκη, ο οποίος έστεκε ως στήλη άλατος, κατακόκκινος σαν αστακός; Κι από πού είχε ξετρυπώσει το τεράστιο σκούρο πέπλο, στο οποίο είχε τυλιχτεί σαν καθαρόαιμη Ταναγραία; 

Ο Ορέστης είχε εν τω μεταξύ καταπιεί τη γλώσσα του, αλλά η Αλεξάνδρα παρέκαμψε άνετα την αφωνία του, στράφηκε προς τον υποτιθέμενο Χορό και συνέχισε ακάθεκτη το χαρμόσυνο κλάμα της: 

Μωρούλι ακόμη, μωρούλι τρυφερό, στο σπίτι 

στης βάγιας του την αγκαλιά τον είχα αυτόν αφήσει. 

ενώ το ανοιξιάτικο αεράκι ανέμιζε τη μαβιά της εσθήτα. 

Εδώ κι εμπρός οι δυο μας να ευτυχούμε 

κατάφερε επιτέλους να τραυλίσει κι ο Κωστάκης, μόλις απαλλαγείς από τον παθιασμένον εναγκαλισμό και η παράσταση βρήκε κάπως το δρόμο της. Το παρατεταμένο χειροκρότημα ήταν απολύτως γνήσιο. 

Όταν κάποτε φτάσαμε στο μεγάλο πλάτωμα του ναού της Αθηνάς, ακολουθώντας το μονοπάτι δίπλα από το κυκλώπειο τείχος, πήγα παράμερα και στράφηκα προς το πανόραμα της πολίχνης που απλωνόταν κάτω μας, να απολαύσω το πάντα αγαπημένο μου θέαμα και να μην είναι ευθέως διακριτό ότι βρισκόμουν στα πρόθυρα πνιγμού και το λαχάνιασμα.

Αυτά κάνει το τσιγάρο, είπε η Αλεξάνδρα μ' ένα κρυστάλλινο γελάκι και τινάχτηκα ξαφνιασμένος. Στεκόταν πίσω μου μαζί με την αχώριστη φίλη της Εύη. 

Ντυθείτε. Φυσάει πολύ εδώ πάνω, είπα προστατευτικά, προσπαθώντας να αναπνέω κατά το δυνατόν αξιοπρεπώς. Είχαν βγάλει τα μπουφάν, ξαναμμένες από την ανάβαση, και, σκανδαλισμένος, διαπίστωσα ότι στο μουσκεμένο φανελάκι της Εύης διακρίνονταν οι ρώγες του ευμεγέθους της στήθους! Η Αλεξάνδρα φορούσε φαρδύ βυσσινί πουκάμισο. 

Μα πώς μεγαλώσατε έτσι... είπα με το πιο πατρικό μου ύφος. 

Ολόκληρες φοράδες, μου υπέμνησε η Αλεξάνδρα το συνήθη μου χαρακτηρισμό, όποτε την τσάκωνα αδιάβαστη ­ δηλαδή πάντα ­ και τίναξε γελώντας τη χαίτη της στο δυνατό άνεμο, ενώ τα μάτια της δεν εγκατέλειπαν τα δικά μου. 

Όπως πάντα, το απόγευμα ήταν ελεύθερο ­ σοφά υπολογισμένη ευκαιρία για αναπολήσεις. Ξεκίνησα για το φάρο. Το Βριόκαστρο μού έπεφτε πλέον μακριά, συλλογίστηκα μελαγχολικά, νιώθοντας τα πόδια μου ασήκωτα από την πρωινή ορειβασία. Εδώ κι ένα χρόνο η ηλικία μου είχε αρχίσει να μου γίνεται έμμονη ιδέα και τώρα με φούσκωνε μια γλυκειά μελαγχολία, όπως βάδιζα στον πανάρχαιο μώλο. Κάθισα στο παγκάκι και μόλις είχα αρχίσει να αναθυμούμαι συγκινημένος τη φυσαρμόνικα που μας έπαιζε στο ίδιο μέρος ο Κίμων τα βράδια, στα δεκαεφτά μας, όταν φάνηκε να έρχεται ο Κωστάκης. 

Μού ήταν πάντα ιδιαιτέρως συμπαθής αυτός ο λιγνός κομψευόμενος και με τα πολλαπλά προσόντα του πρωταγωνιστούσε στο στενό κύκλο των εκλεκτών, που εκ παραδόσεως απήρτιζα, υπεραμυνόμενος του δικαιώματός μου να έχω κι εγώ τις ανθρώπινες συμπάθειές μου. Και πάντα η συντροφιά του μου ήταν αγαπητή, αλλά εκείνη τη στιγμή μού έπεφτε κομματάκι πολύς. Γι' αυτό και τον υποδέχτηκα μάλλον ψυχρά. 

Τα 'κανα θάλασσα σήμερα, είπε αμήχανα, κοιτώντας συνοφρυωμένος το μετόχι απέναντι. 

«Τα σκάτωσες» ήμουν έτοιμος να του πω με χαιρεκακία, όταν είδα τα δάκρυα να κυλούν στα μάγουλά του. Δεν τον αγκάλιασα, παρόλο που έτσι ένιωθα, αλλά του μίλησα ήρεμα για πολλή ώρα, ώσπου σιγά σιγά γαλήνεψε και χαμογέλασε και τον κέρασα τσιγάρο και, καθώς με το ηλιοβασίλεμα βαδίζαμε προς το ξενοδοχείο, κλώτσησε με σφρίγος μια πέτρα, σίγουρος πια πως είχε ακόμα ακέραια την εκτίμησή μου. 

Αν και το 'θελα, δεν γινόταν να φιλοσοφήσω στο μπαράκι του ξενοδοχείου περί του λειτουργήματος του εκπαιδευτικού κ.λπ. κ.λπ., γιατί ο κυρ Γιώργης ήταν επικίνδυνα διαθέσιμος. Έτσι ανέβηκα στο δωμάτιό μου κι ετοιμάστηκα αργά αργά, χαμογελώντας στη σκέψη του δακρυσμένου Κωστάκη. Αθώες ψυχούλες, τόσο πρόθυμες να τις χειριστείς... 

Όταν κατέβηκα, οι μισοί περίμεναν ήδη και αδημονούσαν. Είπαμε εύθυμες σαχλαμάρες, τους έκανα σαρδώνεια πειράγματα για το βραδινό τους ντύσιμο και συγκατένευσα μεγαλόψυχα αντί της ταβέρνας να φάνε όπου θέλουν. Συνάντηση σε δύο ώρες στην ντίσκο. 

Λήξις στη μία, ασυζητητί! τόνισα για πολλοστή φορά. Και όποιος μεθύσει, θα έχει μια συζήτηση μαζί μου... συμπλήρωσα, με το σκοτεινότερο ύφος που μπορούσα να πάρω. 

Τσίμπησα και εγώ ένα σάντουιτς της κυρά Θέκλας και τράβηξα για το συμπαθέστατο μπαρ «Όασις» ­ όπου πλείστες σπονδές είχα κάνει στο παρελθόν ­ να προλάβω ένα ποτηράκι με την ησυχία μου, πριν το γνωστό πανδαιμόνιο. 

Δεν πρόφτασα να πω δύο λόγια με το γνωστό και μη εξαιρετέο ιδιοκτήτη και η Αλεξάνδρα με χαιρέτησε από το βάθος, σηκώνοντας εγκάρδια το χέρι. Χαιρέτησα έκπληκτος κι έκανα να κάτσω στον πάγκο, αλλά με πλησίασε η Εύη. 

Καλέ κύριε, μόνος θα το πιείτε; είπε παραγγέλνοντας ένα κοκτέιλ μαργαρίτα. 

Πήρα αμήχανα το ουίσκι μου και κάθησα άκρη άκρη στο σεπαρεδάκι που είχαν καταλάβει. 

Σαν νωρίς δεν πιάσατε δουλειά; είπα. 

Είμαστε εδώ μία ώρα, απάντησε η Εύη. Άντε ρε Άλεξ, έσκασα. Δε θα ντυθούμε; Ήταν ακόμη με τα αθλητικά. 

Πήγαινε. Να τελειώσω το ποτό μου κι έρχομαι, είπε αυτή παίρνοντας μια γουλιά από τη μαργαρίτα. 

Δεν ξέρω αν είχε πετύχει το άνετο, πατερναλιστικό ύφος που φόρεσα όταν μείναμε μόνοι, αλλά μέσα μου μ' έτρωγαν κάτι σκουλήκια να. 

Δεν κάθεστε πιο άνετα; είπε μισοξαπλωμένη στην πράσινη δερματίνη. Είχε πιάσει μια τούφα από τα μαλλιά της και τα μασουλούσε ρεμβαστικά, ενώ τα μάτια της είχαν γίνει σμαραγδένια. Έκατσα πιο άνετα. 

Μεταξωτό είναι; ρώτησε, προφανώς για το πουκάμισό μου. Έγνεψα «ναι». 

Μ' αρέσει, είπε και μου έπιασε τον καρπό. Δεν απάντησα και δεν τραβήχτηκα. 

Το χέρι της δεν ήταν όμορφο, αλλά οι πολλαπλοί ασημένιοι κρίκοι του πήγαιναν πολύ. Το τράβηξε αργά, σέρνοντας τα δάχτυλα στο λεπτό ύφασμα. Την κοίταξα. Είχε το κεφάλι μισοσκυμμένο, με καρφωμένα τα μάτια επάνω μου κι ένα αδιόρατο χαμόγελο. Χαμήλωσα το βλέμμα κι έπιασα αποφασιστικά το ποτήρι μου.

Πέρασε η ώρα, είπα. 

Έμεινε για λίγο σιωπηλή κι έπειτα σηκώθηκε αργά και με πλησίασε. Σκύβοντας πάνω μου άπλωσε το χέρι, ενώ μια ολόσωμη κράμπα με κατακυρίευε. Η μασχάλη της μύριζε ελαφριά κολώνια και μιαν αδιόρατη ιδρωτίλα, το μακό μέσα απ' το ανοιχτό αμάνικο ταράχτηκε σφριγηλά, με ελεύθερο παντός δεσμού το περιεχόμενό του. Ανασήκωσα το κεφάλι, μη ξέροντας τι ακριβώς περιμένω και τα μαλλιά της σύρθηκαν στο μάγουλό μου, καθώς το χέρι με προσπέρασε κι έπιασε τα τσιγάρα και τον αναπτήρα της από το τραπέζι. Κι όπως το σώμα της αποσυρόταν, μου χάιδεψε φευγαλέα τα μαλλιά ­ όσο τελοσπάντων περιέστεφαν την αχανή φαλάκρα μου. 

Έφυγε γατίσια, χωρίς κουβέντα και κατέβασα κατεπειγόντως το ουίσκι μου κι άλλα δύο. «Τι γίνεται τώρα;», τραύλιζα ενδομύχως. Και το ίδιο ερώτημα επανήρχετο ακατάπαυστα στο δρόμο για την ντίσκο, ενώ μια διέγερση διέτρεχε το σώμα μου, εντελώς ανάρμοστη για εκπαιδευτικό. 

Οι μισοί και παραπάνω ήταν ήδη παρόντες στην «Blow Up», που είχε ανοίξει κι αυτή ειδικώς για μας. Πήγα στον πάγκο και κατέβασα στα γρήγορα ένα ακόμη, ενώ ο Βασίλης, ο ιδιοκτήτης, με έγλειφε ευγνώμων για το χερικό. 

Είμαστε εκεί, μου είπε με πλατύ χαμόγελο ο Νίκος ο Παυλίδης, περνώντας από μπροστά μου με δύο μπουκάλια μπύρα. 

Ο κύκλος με καλούσε. Πήρα το ποτήρι, που μου είχε ξαναγεμίσει ακαριαία ο Βασίλης και πήγα. Οι εκλεκτοί μου ήταν σε απαρτία και με υποδέχτηκαν με μιαν αυτονόητη αίσθηση ιδιοκτησίας. Η Λία κάτι μου είπε για βακχικά δρώμενα και η ευρυμάθειά της με χτύπησε κατακούτελα. Ο Δημοσθένης ήταν ακραία κομψός. Ο Κωστάκης υπερβολικά χαριτωμένος μέσα στην πηγαία του αλαζονεία. Η Αλεξάνδρα πουθενά. 

Θα κάνω μια επιθεώρηση, είπα και περιηγήθηκα ενδελεχώς κάθε γωνιά της ντίσκο. Πουθενά. 

Πήγα στον πάγκο. Ξαφνικά δεν τους άντεχα. Από πού τόση βεβαιότητα, τόσος ελιτισμός; αναρωτιόμουν, υποπτευόμενος την απάντηση. Κάθονταν εκεί, αυτοτελείς και ιδιαίτεροι, ενώ ο λοιπός λαός είχαν αρχίσει κιόλας να χορεύουν. Ο Βασίλης είχε ήδη χαμηλώσει το φωτισμό κι είχε ανάψει τα αιώνια φωτιστικά εφέ της πίστας. 

Θα μου κάνετε την τιμή; είπε ψιθυριστά στο αυτί μου και το χέρι της με πήρε αγκαζέ. 

Ναι, Αλεξάνδρα, θα σου κάνω κάθε τιμή, το ξέρω, μόλις που πρόλαβα να συλλογιστώ απέραντα ευτυχής, καθώς με παρέσυρε απαλά στην πίστα, ήδη σκιρτώντας στον ήχο της μουσικής. Κι έπειτα έκανα το προσωπικό μου βακχικό δρώμενο, με όλους τους αρμούς εξαίσια λυμένους κι απολύτως ευήκοους στους παντοειδείς ρυθμούς, ενώ σε απόσταση αναπνοής άστραφταν στις εκλάμψεις του στροβοσκοπίου πότε η καμπύλη του λαιμού, πότε η μασχάλη, πότε ένα οργιώδες χαμόγελο, πότε ένας γοφός ελληνιστικά διαγραφόμενος στο ανάερο φόρεμα και πάντα τα μάτια, πράσινα, σμαραγδένια, λαδιά, μελίχλωρα ή και μαυροπράσινα, σαν τα νερά της Θασοπούλας. 

Πότε ήπια τόσο πολύ δεν το κατάλαβα. Θυμάμαι μόνον αμυδρότατα κάποια σύντομα διαλείμματα στον πάγκο του Βασίλη, πριν ορμήσω και πάλι μαινόμενος στην πίστα και τη φάτσα του Κωστάκη να ξεπροβάλει κάθε τόσο αντιπαθέστατα και να μου φωνάζει κάτι μέσα στον ορυμαγδό δείχνοντάς μου το ρολόι του. 

Κατάλαβα τι μου έλεγε πολύ αργότερα, όταν συνειδητοποίησα οδυνηρότατα πως με έσερναν προς το ξενοδοχείο υποβασταζόμενον ο Κωστάκης και ο Παυλίδης. Η ώρα ήταν πια δυόμιση. «Η Αλεξάνδρα;», ρώτησα, αλλά ευτυχώς το μόνο που μου βγήκε ήταν ένα «... λλαντα», πριν ξεράσω στο ρεματάκι του ξενοδοχείου «Αμφίπολις». 

Ο δημόσιος εμετός μπορεί να αποτελείωσε και τα εναπομείναντα ίχνη της αξιοπρεπείάς μου, αλλά τουλάχιστον σταμάτησε η Θάσος να στριφογυρίζει και κατάφερα να μπω στο ξενοδοχείο παραπατώντας ανεκτά. Ο Κώστας και ο Νίκος με πέταξαν στο κρεβάτι μου σαν να είχαν πιάσει σκατά και βρόντηξαν την πόρτα. Με την οριζοντίωση το στομάχι μού ξανανέβηκε στο στόμα. Με κάποιο τρόπο κατάφερα να φτάσω στο μπάνιο, αλλά όχι και μέχρι τη λεκάνη και άδειασα γονατιστός στο πάτωμα. Έπειτα έγειρα στον τοίχο με τα μάτια μούσκεμα από την κακουχία και σιγά σιγά άρχισα να ακούω το χαλασμό που συνέβαινε. Κάτι από τη σοφία της πείρας μου άρχισε να ξυπνά. Ήταν η δεύτερη βραδιά, με όλα τα κακά που αυτό συνεπάγεται! 

Εν ακαρεί πέταξα τα πασαλειμμένα μεταξωτά μου, έκανα ένα παγωμένο τρίλεπτο ντους, φόρεσα τις φόρμες και βγήκα στο διάδρομο, ακόμα βρεγμένος. Οι αλαλαγμοί και οι ολολυγμοί είχαν κάτι από τις τελευταίες μέρες της Πομπηΐας. Το ίδιο και τα πανταχού ατάκτως ερριμμένα σεντόνια, μαξιλάρια, σκαμπό, εσώρουχα, οδοντόβουρτσες και ποικίλα όσα αξεσουάρ. Ο Σοφιανίδης κι ο Παπαχρήστου μονομαχούσαν με αφρούς ξυρίσματος, κραυγάζοντας εξημμένοι και πάλλευκοι. Μια ικανή ποσότης μουσκεμένου χαρτιού υγείας με πέρασε ξυστά και κόλλησε στον τοίχο μ' ένα εκκωφαντικό «σπλατς». Ο Αποστολίδης, χοντρός και πλαδαρός, είχε κατεβασμένο το βρακί του κι έδειχνε τα ευτραφέστατα οπίσθιά του στην ανοιχτή πόρτα του 112. 

Τι συμβαίνει; βρυχήθηκα με όλη τη δύναμη των πνευμόνων μου, κι εκατομμύρια σφήνες καρφώθηκαν στο κρανίο μου.

Η σιωπή επήλθε προοδευτικά, όσο γινόταν κατανοητό ότι δεν επρόκειτο περί φαντάσματος, αλλά περί εμού αυτοπροσώπως. Μάτια γούρλωσαν, χέρια μαράθηκαν, αυτοσχέδια πυρομαχικά κρύφτηκαν βιαστικά πίσω από την πλάτη κι ο Αποστολίδης έκρυψε κατακόκκινος τον πισινό του. Ο Πέτρος πετάχτηκε από το 108 κραδαίνοντας μια μουσκεμένη σφουγγαρίστρα δίκην ακοντίου, κοίταξε απορημένος το ταμπλό βιβάν του διαδρόμου, μετά εμένα και στάθηκε προσοχή με το όπλο παρά πόδα. 

Μόνο στο 107 συνεχιζόταν ακόμη η αναστάτωση, παρ' ότι όσοι έβγαιναν το βούλωναν αυτομάτως. Προχώρησα προς τα εκεί και τα πλήθη χωρίζονταν σιωπηλά στο διάβα μου. Στην είσοδο του μπάνιου η Λία και η Βάσω στέκονταν ως μυροφόροι προ του μνήματος. Ο Νίκος καθόταν αποκαμωμένος στη λεκάνη, ενώ ο Κώστας, όρθιος, κατάβρεχε με παγωμένο νερό τον Χωραφά, που έκειτο μέσα στη μπανιέρα με μάτια κλειστά, αηδιαστικά ολόγυμνος και άσπρος σαν πεθαμένος. 

Τι έγινε, παιδιά; ρώτησα ανήσυχος. 

Τα κορίτσια έφυγαν χωρίς ν' απαντήσουν, ο Νίκος σήκωσε απλώς το βλέμμα και με κοίταξε σα να 'μουν βδέλυγμα. 

Έγινε σκνίπα, να τι έγινε! είπε ο Κωστάκης χωρίς να γυρίσει, σε τόνο που σαφώς με χαστούκιζε. 

Τον γιατρό! είπα στον Λάμπη και την κυρά Θέκλα, που τόσην ώρα στέκονταν στο κεφαλόσκαλο, παρακολουθώντας μυρολατρικά την θεομηνία. 

Τελειώσαμε στις τέσσερις το πρωί, με τον Χωραφά να ροχαλίζει σώος, πάντες τους λοιπούς εξαφανισμένους από προσώπου γης κι εμένα ανακαθισμένο στο κρεβάτι, να αγωνίζομαι με κλειστά μάτια να μην διαρραγεί το κεφάλι μου από την ημικρανία. 

Πονάς πολύ; με ρώτησε ψιθυριστά. 

Άνοιξα τρομαγμένος τα μάτια. Πώς είχε μπει τόσο αθόρυβα; Το φως του δρόμου σχημάτιζε μόνο το αριστερό της περίγραμμα. 

Δεν πρέπει, είπα, αλλά ήδη είχε μπει στο μπάνιο. Γύρισε με μια βρεγμένη πετσέτα και μου την τύλιξε στο κεφάλι. Βάλσαμο! 

Πήγαινε, της είπα. 

Φοβάσαι; ρώτησε χαμογελώντας. 

Δεν πρέπει, ξαναείπα. 

Γιατί όχι; απάντησε. 

Την κοίταξα φλεγόμενος, αλλά της έκανα ένα ασθενές νόημα με το χέρι να φύγει, γιατί το ερώτημά της είχε βρει πρόσφορο έδαφος μέσα μου και ήδη βλάσταινε επικίνδυνα προπετές. 

Καλά, είπε τότε η Αλεξάνδρα, παίρνοντας αυτή το βάρος της απόφασης. Κι αντί να κινήσει για την πόρτα, έσκυψε και με φίλησε στα χείλη παρατεταμένα, απαιτητικά, αρπαχτικά, κι έπειτα εξαφανίστηκε απολύτως αθόρυβα. 

Το πρωί, ευτυχώς, έβρεχε καταρρακτωδώς. Δεν θα άντεχα με τίποτε το γύρο του νησιού, που προέβλεπε το πρόγραμμα. Ψυχικό ράκος και με την ημικρανία ανένδοτη σαν Εριννύα, σύρθηκα με τις φόρμες ως τον καφενέ της κυρά Ευτυχίας, εντελώς εκτός πεπατημένης, κι ήπια τους καφέδες μου μέσα σε μαύρη δυστυχία. Έπειτα έκανα έναν περίπατο στον αρχαίο μώλο, αλλά όσο κι αν μούσκεψα, δεν κατάφερα να διαλλάξω την ντροπή με τον πόθο μου. 

Στο ξενοδοχείο άλλαξα κι ανακοίνωσα την αλλαγή του προγράμματος: αντί του γύρου, Μουσείο. Άφησα τη Λία να προσέχει τον ελεεινό Χωραφά, κλινήρη ακόμη, κι έκανα την πιο ανόρεχτη ξενάγηση της ζωής μου. Υπήρχε μια παγωμάρα στη συμπεριφορά των παιδιών, που δεν μπορούσε να δικαιολογηθεί μόνο με την υγρασία και τη σκοτεινιά. Οι του κύκλου αρνήθηκαν επιδεικτικά κάθε επαφή μαζί μου. Ο Κωστάκης ήταν στην άλλη αίθουσα, διαβάζοντας μανιωδώς τις επιγραφές, η Βάσω είχε κολλήσει στα νομίσματα. Μόνον η Αλεξάνδρα ήταν στην πρώτη γραμμή, ακούγοντας αχόρταγα κάθε κοινοτοπία μου. «Κωλόπαιδα!» είπα μέσα μου φουρκισμένος και τράβηξα την ξενάγηση σε ατέλειωτο μάκρος, εντελώς σαδιστικά. 

Το μεσημέρι στου Κοσμά ήταν αυτονοήτως απαγορευμένα τα οινοπνευματώδη, χωρίς ίχνος διαμαρτυρίας. Με μια χούφτα παυσίπονα κι έναν δίωρο μεσημεριάτικο ύπνο κατέβαλα εν τέλει την ημικρανία μου και το απόγευμα ήμουν σχεδόν κανονικός άνθρωπος. Η βροχή είχε σταματήσει κι ο άθλιος εκείνος Χωραφάς είχε επιτέλους σταθεί στα πόδια του, αλλά η απόσταση με τους μαθητές μου έμενε ακόμη μεγάλη, με τους δε εκλεκτούς αγεφύρωτη. Είχα πιάσει το τραπεζάκι του κυρ Γιώργη κι έπινα τον καφέ μου μεταπηδώντας εναλλάξ από το θυμό στην ενοχή, όταν με πλησίασε ο Θεόφιλος. 

Κύριε, είπε δειλά, βαρεθήκαμε. Να βγούμε μια βόλτα; 

Κατένευσα συννεφιασμένος. Ο Θεόφιλος έμεινε διστακτικός. Τον κοίταξα ερωτηματικά. 

Κύριε, είπε, θα μας πάτε να δούμε εκείνο το σόκιν άγαλμα που λέγατε; Αν θέλετε, δηλαδή... 

Από την ευγνωμοσύνη μού ήρθε να βουρκώσω. Η λύτρωση ερχόταν από κει που δεν την περίμενα. 

Ασφαλώς! είπα και τινάχτηκα ολοζώνταντος. Είχαν μαζευτεί ο Χρήστος ο Συρόκας με τα αιώνια σιδεράκια στα δόντια, η Μαρία, ο Πέτρος ο ψηλολέλεκας, ο πάντα χαμογελαστός Δημήτρης και η Αγάθη, όλα παιδιά αξιόλογα. Ουρά τους, είχαν κολλήσει και κανα-δυό χαζά, αλλά ούτε σκέψη να ξινιστώ από την παρουσία τους. Περιστοιχισμένος απ' τους απρόσμενους αυτούς πιστούς, πλησίασα το τραπεζάκι των εκλεκτών. 

Εμείς πάμε για την Πύλη του Σιληνού. Έρχεστε; ρώτησα εύθυμα. 

Εμείς θα δούμε τηλεόραση, είπε παγερά ο Νίκος. 

Καλά, γι' αυτό ήρθαμε εκδρομή; είπα επιτιμητικά. 

Ασφαλώς όχι! απάντησε κοφτά ο Κωστάκης, σκέτος δηλητήριο. 

Τους κατέβασα κάμποσα καντήλια από μέσα μου και φύγαμε. Ο δρόμος για την πύλη ήταν αρκετός για να ζεσταθεί η ατμόσφαιρα, το υπερμέγεθες όργανο του Σιληνού, παρ' ότι καταφαγωμένο από τις Θασίτισσες στη διάρκεια των αιώνων, έδωσε την ευκαιρία για γέλια και υπονοούμενα και όλα, ξαφνικά και ανέλπιστα, είχαν γίνει όπως πριν. 

Γυρίσαμε με το σούρουπο, αφού τους κέρασα γλυκό καρυδάκι στο καφενεδάκι των δύο αιωνοβίων γραιών, κοντά στην πύλη. Στην είσοδο του ξενοδοχείου ο Θεόφιλος μου άπλωσε το χέρι. 

Σας ευχαριστούμε πολύ, μου είπε επίσημα. 

Εγώ σας ευχαριστώ, είπα πριν προλάβω να συγκρατηθώ και έσφιξα θερμά και παρατεταμένα το χέρι αυτού του κοντούλη, του παραμελημένου. 

Θα σε θυμάμαι πάντα, λιποβαρή μου Θεόφιλε, με τη μεγάλη σου καρδιά στην πικρή ώρα της πτώσεώς μου... 


Αυτά σκεπτόμουν το βραδάκι στην «Όαση», κατασυγκινημένος. Είχα δώσει ελεύθερη ώρα μέχρι το ομαδικό αποχαιρετιστήριο δείπνο κι αποτραβήχτηκα στο πιο ακραίο σεπαρέ του μπαρ, μόνος και αφανής μες στο ημίφως, να βάλω σε τάξη τις σκέψεις μου, σιγοπίνοντας έναν σκέτο χυμό πορτοκάλι. Ο μπάρμαν δεν πίστευε στα μάτια του. «Να ρίξω λίγη βότκα, τουλάχιστον» είχε προτείνει, αλλά εγώ ανένδοτος. Ο Θεόφιλος και οι λοιποί μου είχαν δώσει ένα σπουδαίο μάθημα κι ένιωθα την ανάγκη να το αξιολογήσω νηφάλιος. «Υπεροψίαν και μέθην...», μου 'ρχόταν συνέχεια στο νου, εναλλάξ με τα σεμνά γελάκια της Μαρίας και της Αγάθης μπροστά στον Σιληνό. Ο μπάρμαν έβαλε Έρικ Κλάπτον στο πικάπ και μαλάκωσα ακόμη περισσότερο. Στο δεύτερο χυμό είπα να ρίξει κι εκείνη τη λίγη βότκα ­ λίγες σταγόνες μόνο, έτσι για τη γεύση. Αναμάσησα επί μακρόν και με κακία την άτεγκτη καταδίκη του Παυλίδη, τη χολή του Κώστα. Καλά κουμάσια έτρεφα! Μπράβο στις επιλογές μου! Κάτι καίριο είχε πει σχετικά ο Ισοκράτης, αλλά προσώρας μου διέφευγε. Όταν όμως μου ήρθαν, ως κινηματογραφικό φλας, τα δακρυσμένα μάτια του Κωστάκη, οι πικρόχολες σκέψεις μου παραπάτησαν και ζήτησα ένα κανονικό σκρουντράιβερ. Και τι φταίγαν αυτά, παιδιά πράματα; μου ξανάρθε παραλλαγμένη η ερώτηση, αυτή τη φορά μαζί με την αυτονόητη απάντησή της. Ζάρωσα βαθύτερα στη γωνιά μου, στην άκρη του σκότους, ανασκαλεύοντας σχεδόν ηδονικά τις ενοχές μου. Άρχισα να βλέπω μιαν αναδρομή, κάτι σανζουρνάλ: οι πολλαπλοί δημόσιοι έπαινοι, οι έξτρα αρχαιολογικοί περίπατοι, τα συνωμοτικά σαββατόβραδα στα ταβερνάκια... Τότε όμως ο σκηνοθέτης άρχισε να μου κάνει άσχημα κόλπα. Μαζί με τις σωστές εικόνες, μου πετούσε εδώ κι εκεί ξαφνικά πλάνα, άσχετα και στιγμιαία, με κάτι χαμόγελα, κάτι ντεκολτέ, κάτι χάδια της Αλεξάνδρας. Κι έπειτα ξαναγύριζε στην κανονική ροή. Στη σκηνή, ωστόσο, με την πανηγυρική αναγόρευση του Κωστάκη ως Προέδρου έγινε μια δραστική συνειρμική μετάβαση και βρεθήκαμε στην Αγορά, να ξεναγώ με τον Κωστάκη εκ δεξιών, τη Βάσω αριστερά μου, τον Νίκο με τη Λία ξοπίσω, χέρι-χέρι ­ βρε μπας και τα είχαν φτιάξει αυτοί οι δυο; ­ τον Δημοσθένη πάντα μοναχικό και τους λοιπούς ν' ακολουθούν αγεληδόν εκόντες - άκοντες. Καθυστέρησα την εικόνα χαμογελώντας με νοσταλγία στην αλήστου μνήμης πεπατημένη μου. Με το επόμενο σκρου-ντράιβερ μεταφέρθηκα στο θέατρο ­ εκεί πια πρωταγωνιστούσε αυτοδικαίως η Αλεξάνδρα. Βρήκα, ωστόσο, κάποιες στιγμές συμπάθειας και για τον άχαρό μου Ορέστη, ενώ στη σκέψη του Πυλάδη βούρκωσα κι έκανα νόημα αποφασιστικά για ένα σφηνάκι. Ένας αξύριστος οινοχόος μου το έφερε, παρέα μ' ένα παγωμένο μπουκάλι βότκα, προσφορά του καταστήματος. Το δέχτηκα ευγνωμόνως, ως οφειλόμενο φόρο τιμής, αλλά, καθώς το κατέβασα, ο σκηνοθέτης αυτονομήθηκε πλέον εντελώς και ξαναγυρίσαμε στην Αγορά, μόνο που τώρα ήταν έρημη κι η Αλεξάνδρα καθόταν ολομόναχη στο κρηπίδωμα του βωμού του Καίσαρα, κάτω από το πλατάνι, κοιτώντας προς την δίοδο των θεωρών. Τι έκανε εκεί, έτσι ακίνητη; Της φώναξα από τη ΒΔ στοά, αλλά το ανοιξιάτικο αεράκι έπαιρνε τη φωνή μου. Σιγουρα την είχε απορροφήσει ο κλαψιάρης ο Κλάπτον μ' εκείνο το Oh Lord, give me strength to carry on..., είχα και κατέβηκα στην παχιά ανοιξιάτικη χλόη. Είχε βρέξει κι έγινα μούσκεμα, γι' αυτό χτύπησα ένα σφηνάκι ακόμα. Όσο να το πιω, η Αλεξάνδρα βρισκόταν όρθια πάνω στην πλώρη της τριήρους, ως άλλη Νίκη και γελούσε ολόχαρη, με τα χέρια ανοιχτά, ενώ το αεράκι ανέμιζε έξοχα τον μαβί της πέπλο. Προχώρησα μέχρι το ιερό του Θεογένη, αλλά εκεί μια βολική ριπή του ανέμου μου έφερε τη φράση «Δεν πρέπει» και καθηλώθηκα. Μου έλεγε τώρα πολλά, γελώντας ακατάπαυστα, αλλά ο άνεμος είχε δυναμώσει πολύ και μου 'φερνε μόνο θραύσματα. 

Για κάποιον ανεξήγητο λόγο στο ηχητικό φόντο είχαν παρεισφρήσει κάποιες ακατάπαυστες γυναικείες φλυαρίες. Ενοχλημένος, προσπάθησα να κάνω ένα ακόμη βήμα προς το μέρος της, αλλά είχα κολλήσει ανεπανόρθωτα στην άθλια πράσινη δερματίνη και παραιτήθηκα. Ίσα που μπόρεσα να ξανατροφοδοτήσω το ποτηράκι. Μαζί με τον αέρα επιταχύνθηκε και η ροή των εικόνων και τώρα άρχισαν να πέφτουν κάθε τόσο γκρο-πλαν, με πράσινα μάτια κυρίως, αλλά από ήχο τα πράγματα ήταν εντελώς χάλια. Γέλια το πιο πολύ και σκόρπιες συλλαβές, που κατάπινα με βουλιμία, σκουντώντας τες με απανωτές γουλιές. Είπε κάτι σαν «χαλβάς» ­ άρχισες και να παρακούς τώρα... ­ κι έπειτα ένα ξεκάθαρο «φοβάσαι»; ­ όχι, δεν φοβάμαι πια, Αλεξάνδρα, μόνο κατέβα από κει, έλα κοντύτερα. «Γιατί όχι;» είπε και, καθώς άρχιζε ένα αργό ζουμ, η φωνή της γινόταν, επιτέλους, καθαρότερη: «Έπρεπε να τον δεις, μαλάκα μου, χυμένο στο κρεβάτι, με την πετσέτα σαρίκι στην καράφλα του. Όταν του είπα το "Γιατί όχι;" γούρλωσε κάτι ματάρες... Έχεις φιλήσει ποτέ μεθυσμένο γέρο; Μπλιαχ...».

Καλά, κι άμα σου την έπεφτε; ρώτησε μια από τις γυναίκες που τόσην ώρα κουτσομπόλευαν στο φόντο. 

Ρε συ, εδώ είναι θέμα ζωής και θανάτου! Κι έπειτα, με δυο χουφτώματα πάει, φτιάχτηκε, ο λιγούργης... 

Μήπως το παρατραβάς, ρε Άλεξ; αντέτεινε η Εύη. 

Μωρέ, ακόμα δεν είδες τίποτα, απάντησε η Αλεξάνδρα και σηκώθηκε από το ακριβώς πίσω μου σεπαρεδάκι. Ένα σου λέω και να το θυμάσαι: θα με περάσει και θα πει κι ένα τραγούδι! 

Κι έφυγαν αγκαζέ με την Εύη, γελώντας με όλα τους τα δεκάξι χρόνια. 
 


Πριν από ενάμιση χρόνο, το διαμέρισμα του πρώτου ορόφου το νοίκιασε μια μεγάλη οικογένεια. Τρία παιδιά διαφορετικής ηλικίας, δύο αγόρια δώδεκα κι οκτώ χρονών κι ένα κοριτσάκι γύρω στα δύο με τρία. Ένα κουτάβι που έδειχνε ότι θα γίνει σκύλαρος, οι γονείς, μια οικιακή βοηθός κι από κοντά με καθημερινές επισκέψεις όλο τους το σόι. 

Το σπίτι του πρώτου ορόφου είναι εκατόν εξήντα τετραγωνικά, πάντα οικογένειες το νοίκιαζαν κι επειδή το νοίκι ήταν υψηλό άλλαζαν συχνά. Όμως τέτοιο θόρυβο πρώτη φορά άκουγα. Όλες οι ποικιλίες των θορύβων. Από συρσίματα επίπλων· η μικρή μόλις είχε περπατήσει, άρπαζε λοιπόν καρέκλες κάνοντας στράτα και τις έσπρωχνε σ' όλο το σπίτι. Καβγάδες γονιών κλασικά, αλλά και υστερικές φωνές, πλακώματα από τα δύο αγόρια, που όσο δεν τσακώνονταν έτρεχαν με πατίνια ή έπαιζαν ποδόσφαιρο και μπάσκετ στους τοίχους. Ο σκύλος που μεγάλωνε έκλαιγε, όταν τον έκλειναν μόνο στο μπαλκόνι, και για να ξεχνιέται γάβγιζε τον κόσμο και τους άλλους σκύλους που πέρναγαν από κάτω του στον δρόμο. Μόλις τον άφηναν να μπει, έτρεχε σέρνοντας την αλυσίδα του στο πάτωμα σαν φάντασμα διψασμένο για παιχνίδι. Συν τον ήχο των νυχιών του πάνω στο παρκέ. Εξαιρετική ηχητική, λες και μας χώριζε μόνο το ξύλο. 

Τα πάντα άκουγα, μόνο ερωτικούς ήχους δεν άκουσα ποτέ. Ούτε καν τρίξιμο κρεβατιού. Είχα αρχίσει να φαντάζομαι ότι το ζευγάρι κοιμόταν χωριστά. 

Ο άντρας ήταν διάσημος αρχιτέκτονας. Το κράτος τού είχε αναθέσει να φτιάξει μερικά απ' αυτά τα νέα πολυκτίρια της καινούργιας Αθήνας, όλα πολυ-κάτι τα ονομάζουν τελευταία. Ήταν ένας ψηλός πενηντάρης, μπορεί και μεγαλύτερος, που έδειχνε καμιά δεκαετία μικρότερος. Το πρόσωπό του έμοιαζε πάντα λίγο θυμωμένο, είχε βαθιά γραμμένα χαρακτηριστικά κι έναν αέρα ορμητικό. Χαμένος στον κόσμο του. Όταν νοίκιασε το σπίτι, ήταν στην κορυφή της καριέρας του. Τον θυμάμαι με μια μακριά μαύρη καμπαρντίνα να φεύγει ή να γυρνάει καμαρωτός στο σπίτι. Η καμπαρντίνα ανέμιζε, σκούρο πουλί, κι αυτός ήταν σαν να πετούσε λίγους πόντους πάνω από τη γη. 

Η γυναίκα του θα ήταν πάνω από δεκαπέντε χρόνια μικρότερή του. Κάπως μικροκαμωμένη, σκούρα μάτια και μαλλιά. Πρόσωπο με γωνίες, ελαφρά χλωμό. Από εκείνες τις επιδερμίδες τις διαφανείς, που αφήνουν τις φλέβες να διακρίνονται από κάτω. 

Όσες φορές συναντιόμασταν στην είσοδο της πολυκατοικίας, ανταπέδιδε τον χαιρετισμό μου μ' ένα φευγαλέο βλέμμα ή μ' έναν ήχο χαμηλό και βραχνό, που ήταν μάλλον γεια. Ίσως επειδή κάπνιζε πολύ. Μύριζα τον καπνό της. Όταν άνοιγα και τα δυο παράθυρα, πισινό και μπροστινό, δημιουργούνταν δυνατό ρεύμα που έφερνε όλες τις οσμές τους κάτω. Μπορούσα ανά πάσα στιγμή να αναγνωρίζω τι φαγητό μαγείρευαν, όπως και ν' αναγνωρίζω τον βρασμένο καπνό απ' τα τσιγάρα της. 

Όταν τη συναντούσα με κάποιον απ' τους γιους της, το βήμα της γινόταν βιαστικό κι ο χαιρετισμός ακόμα πιο σύντομος ή απουσίαζε τελείως. Ειδικά όταν συνοδευόταν από τον μεγάλο της γιο που όταν με αντίκρυζε, κατσούφιαζε και κοίταζε καχύποπτα μια εμένα και μια τη μάνα του. Πάντως, μόνο εκείνη κάπνιζε. Τον αρχιτέκτονα δεν τον είχε δει ποτέ του να κρατάει τσιγάρο. 

Ήταν ένα απόγευμα που τα παιδιά μάθαιναν σανίδα με ρόδες πάνω από το κεφάλι μου. Δεν άντεξα άλλο. Άνοιξα με δύναμη την πόρτα κι ανέβηκα τρέχοντας τη σκάλα. Πίεσα με δύναμη το κουδούνι, λες κι έτσι θα ηχούσε πιο δυνατά, κι αμέσως άρχισα να βαράω με το χέρι μου την πόρτα. Άνοιξε η γυναίκα του αρχιτέκτονα. Στη φούστα κρατιόταν ένα ξανθωπό κοριτσάκι με φακίδες. Λίγο πιο μέσα, αμέσως είδα να εμφανίζεται ο μικρότερος γιος κρατώντας αγκαλιά το σκέιτ του. 

Τους το έλεγα κι εγώ, ότι μπορεί να σ' ενοχλούνε, είπε με δήθεν απολογητικό τόνο στη φωνή. Το ύφος της όμως ήταν ατάραχο και λίγο υπεροπτικό. Λες και κοιτούσε μόνο η οικογένειά της εκεί μέσα και της φαινόταν φυσικό να κάνουν ό,τι γουστάρουν. Είχε κάτι από την έπαρση του άντρα της. 

Τα μάτια μου ξεκόλλησαν από τα δικά της, κατέβηκαν στη μικρή που με κοιτούσε έκπληκτη από χαμηλά και κατέληξαν στα μάτια του αγοριού. Κοιταχτήκαμε για λίγο σοβαροί: 

Υπάρχει και ο δρόμος για να παίξεις, του είπα μόνο. 

Μετά τους γύρισα την πλάτη και ξανακατέβηκα τις σκάλες. Έκλεισα με πάταγο την πόρτα, άναψα τσιγάρο και πήγα κι έπεσα ανάσκελα στο κρεβάτι. Προς μεγάλη μου ατυχία η κρεβατοκάμαρά μου βρισκόταν ακριβώς κάτω από την κουζίνα τους. Είχαν τα παράθυρα ανοιχτά κι άκουγα, ήθελα - δεν ήθελα, τις ομιλίες τους. 

Ποιος ήταν; ρώταγε μ' επιμονή ο μεγάλος γιος. Μόλις έμπαινε στην εφηβεία κι η φωνή του έκανε κοκοράκι. 

Ο αποκάτω. Σας έχω ξαναπεί να μην κάνετε τόσο θόρυβο, όταν καταλαβαίνεται ότι είναι μέσα, άκουσα να τους λέει συνωμοτικά. 

Την είχα ξανακούσει κι άλλες φορές να με χρησιμοποιεί σαν μπαμπούλα στα παιδιά της. Εκείνη από μόνη της δεν ήθελε ή δεν μπορούσε να τα ελέγξει. 

Ποιος είναι αυτός, μαμά; Γιατί είχε τέτοια μαλλιά; ρώτησε η μικρή που είχε αρχίσει να μιλάει και δεν έβαζε γλώσσα μέσα της. Όταν δεν μιλούσε, στρίγκλιζε. 

Μαμά, δεν μ' αρέσει καθόλου αυτός! είπε με πάθος ο μεγάλος. 

Εκείνη δεν απάντησε. 

Οι θόρυβοι συνεχίστηκαν με αμείωτη ένταση, είχα όμως πεισμώσει. Υποσχέθηκα στον εαυτό μου να μην τους ξανακάνω τη χάρη να ξαναπάω στην πόρτα τους να διαμαρτυρηθώ. Όσες φορές γινόταν ο χαμός από τη φασαρία, ή ούρλιαζα μ' όλη μου τη δύναμη προς τα πάνω σαν παρανοϊκός λύκος ή σφύριζα παρατεταμένα με μια σφυρίχτρα ποδοσφαίρου, σαν διαιτητής που δείχνει το σημείο του πέναλτι. Η τελευταία μου λύση, όταν δεν σταματούσαν τον χαμό, ήταν να βάζω την πιο θυμωμένη ραπ, όπως Ρublic Εnemy για παράδειγμα, στην πιο λυσσασμένη ένταση και να τρίζουν τα θεμέλια. Το καλύτερο, βέβαια, θα ήταν να ψιθυρίσω δυο λογάκια στον αρχιτέκτονα αυτοπροσώπως, όμως ήταν πάντα πολύ βιαστικός. 

Το ανέβαλλα λοιπόν από μέρα σε μέρα, ώσπου ο αρχιτέκτονας έπαθε το πρώτο εγκεφαλικό. Δεν ξέρω αν ήταν εγκεφαλικό τελικά, γιατί πέθανε μέσα σε διάστημα πέντε, το πολύ έξι, μηνών, από καλπάζοντα καρκίνο του εγκεφάλου. Ξυριζόμουν ένα πρωί, όταν άκουσα έξω από την πολυκατοικία σειρήνα ασθενοφόρου. Πήγα στο παράθυρο και είδα να τον κατεβάζουν σε φορείο. Το πρόσωπό του ήταν κέρινο, πεσμένο άψυχο στο πλάι κι από την άκρη του στόματός του είχε τρέξει αφρός. Πάθαινες πλάκα βλέποντας εκείνον τον άνθρωπο σε τόσο ανυπεράσπιστη κατάσταση. Μπήκε και η γυναίκα του μαζί, και το ασθενοφόρο έφυγε. Το πρόσωπό της ήταν τεντωμένο, αλλά ακόμα και τότε διατηρούσε σαν μάσκα την άμυνα της απομακρυσμένης αδιαφορίας. Λες κι όλα όσα συνέβαιναν, ακόμα κι αυτό το τραγικό, δεν την αφορούσαν προσωπικά. Είχα φτιάξει από καιρό στο μυαλό μου ένα σενάριο: Αυτή, μαθητευόμενη αρχιτέκτονας στο γραφείο του, ερωτεύονται και παντρεύονται. Της κάνει αμέσως απανωτά τρία παιδιά από πάθος ζωής ή ζητώντας να την αιχμαλωτίσει στην περίπτωση που εκείνη κάποια στιγμή ξυπνούσε. 

Τον κράτησαν στο νοσοκομείο μερικές μέρες και μετά τον ξανάφεραν πάλι με το φορείο. Έμοιαζε φυτό. Ανήμπορος, τελειωμένος. Μετά είκοσι μέρες έμαθα ότι τον πήγε στην Αμερική για να δουν αν χωρούσε εγχείρηση. Ήταν μυστήριο, ένας άνθρωπος που όλη του η δύναμη ήταν το μυαλό του είχε αρρωστήσει τώρα εκεί. 

Όταν γύρισαν, είχε συνέλθει κάπως, τον είδα που τον μετέφερε η γυναίκα του αγκαζέ μ' έναν άλλον άντρα. Φορούσε σκούφο, για να κρύβεται το κούρεμα και η ουλή. 


Τους υπόλοιπους τέσσερις μήνες μέχρι τον θάνατό του θα κοιμούνταν σίγουρα σε ξεχωριστά δωμάτια. Οι θόρυβοι συνεχίζονταν στο μισό του σπιτιού. Στο άλλο μισό επικρατούσε σιωπή θανάτου. Ερχόταν γιατρός καθημερινά σχεδόν και τον παρακολουθούσε. Μια φορά άκουσα έναν καβγά τους. Μάλλον τον τελευταίο. Ο αρχιτέκτονας φώναζε σαν ανώμαλο απεγνωσμένο παιδί κι εκείνη τού απαντούσε συγκαταβατικά και μονολεκτικά, με εκείνο το ύφος το απόμακρο. 

Ένα απόγευμα, δίχως να μπορώ να το εξηγήσω και στον εαυτό μου ακόμα, ένιωσα ότι ο αρχιτέκτονας είχε πεθάνει. Όλη η ένταση των τελευταίων μηνών στο από πάνω σπίτι αυτόματα είχε λυθεί. Και όντως το άλλο μεσημέρι άκουσα κόσμο πολύ να ανεβαίνει, καρέκλες να μετακινούνται, άγνωστες ομιλίες γύρω από τραπέζι. Ήταν το τραπέζι μετά την κηδεία. Δεν ακούγονταν και πολύ λυπημένοι όμως, κι αν δεν ήξερα την ιστορία, θα έλεγα ότι ήταν μια ήσυχη γιορτή. 

Κράτησε σαράντα μέρες τα μαύρα. Δεν έμοιαζε χήρα μ' αυτά τα ρούχα. Αντίθετα, της αποκάλυπταν ένα πάθος, που πίσω από ένα πείσμα τόσον καιρό είχε κρυφτεί. Οι θόρυβοι μαλάκωσαν για λίγο και ξανάρχισαν το ίδιο δυνατοί. Για τα τρία παιδιά ήταν σαν να μην είχε συμβεί τίποτα. Έπαιζαν, γελούσαν, έκαναν διαβολεμένο σαματά όπως πριν. 

Μια νύχτα, γύρω στη μία, ετοιμαζόμουν να βγω, όταν άκουσα το αυτοκίνητό της να παρκάρει έξω από το παράθυρό μου. Έμενα στο ισόγειο και την άκουγα αρκετές νύχτες να γυρνάει αργά. Κοίταξα από τις γρίλιες, ήταν όπως πάντα μόνη. Ύστερα από λίγο, άκουσα το κλειδί στην εξώπορτα, τα τακούνια της στον διάδρομο. Άνοιξα μισή την πόρτα και είδα τη φιγούρα της στα σκοτεινά. Κοντοστάθηκε στις σκάλες, είχε ανέβει ήδη τρία - τέσσερα σκαλιά. Είδα τα μάτια της να γυαλίζουν μέσα στο σκοτάδι. Εκείνη άραγε μπορούσε να διακρίνει τα δικά μου; 

Τότε ξαφνικά από τον πάνω όροφο ακούστηκε η πόρτα της να ξεκλειδώνει, να ανοίγει: 

Μαμά, η φωνή του μεγάλου γιου. 

Σήκωσε το κεφάλι προς τα πάνω και συνέχισε ν' ανεβαίνει τα σκαλιά. 

Ακόμα δεν κοιμήθηκες; την άκουσα να λέει. 

Λίγες μέρες μετά την επισκέφτηκε ο Ντουλάπας. Μάλλον θα 'χε συνεργαστεί με τον άντρα της ως υπουργός, οπότε τίποτα το περίεργο να πάει στο σπίτι της για να τη συλλυπηθεί. 

Άνοιγα την πόρτα της πολυκατοικίας για να μπω, όταν πρόσεξα, λίγο πιο πέρα, σταματημένο ένα αυτοκίνητο με δύο μπράβους μέσα. Φόραγαν γραβάτες, μαύρα γυαλιά και οι φάτσες τους έκαναν κρα από μακριά ότι ήταν κάποιας υψηλής ασφάλειας. Ο συνοδηγός μιλούσε στο κινητό του. Με κοίταξαν, τους κοίταξα. Πάντα όταν έρχομαι αντιμέτωπος με μπάτσους, νιώθω μια μικρή ταχυπαλμία. Ακόμα, ευτυχώς. 

Μπήκα κι έπεσα επάνω του. Η πολυκατοικία δεν έχει ασανσέρ κι έτσι τον είδα να κατεβάζει από τις σκάλες τα κιλά του, βαριανασαίνοντας σαν δράκος. Πρησμένος απ' το πάχος, αλλά σφιχτός σαν τον φουσκωμένο άνθρωπο της Μichelin. Λίγο πάνω απ' τα σαράντα, με μαλλιά και φάτσα βουτυρομπεμπέ. Φορούσε σκούρο μπλε παντελόνι και γαλάζιο πουκάμισο. Δηλαδή ντύσιμο, για υπουργό, off the record. Είχε αρπαχτεί από την κουπαστή της σκάλας, εξετάζοντας κάτω προσεχτικά πού έβαζε τα πόδια του, μην παραπατήσει και κουτρουβαλιστεί. Πράγμα δύσκολο, γιατί τον εμπόδιζε η κοιλιά του. Στην αρχή δεν πίστευα στα μάτια μου. Οι φάτσες, που βλέπεις κάθε μέρα στις φωτογραφίες των εφημερίδων και στην τηλεόραση, δεν έχεις την εντύπωση ότι ζουν πραγματικά. Ξαφνιάστηκα που τον είδα, έτσι ξαφνικά, σε ένα χώρο τόσο οικείο. Όταν προσγειώθηκε σώος, με προσπέρασε δίχως να με κοιτάξει, και πήγε να χώσει τον όγκο του μέσα στο αμάξι της ασφάλειάς του. 

Ήταν τέλος Οκτώβρη. Άρχισαν οι βροχές. Έριχνε μέρες νερό με το τουλούμι. Οι θόρυβοι όμως από πάνω συνεχίζονταν. Αλλά, θέλεις τα κλειστά παράθυρα λόγω ψύχρας, στο μεταξύ είχαν στρώσει και τα χαλιά, το μαρτύριο είχε γίνει κάπως πιο υποφερτό. 

Πέρασε κι ο Νοέμβρης και μπήκε ένας Δεκέμβρης παγωμένος. Άγριο κρύο και μολυβένιος ουρανός. Ξεκίνησε και μια στημένη αναμονή που, όσο πλησίαζαν οι μέρες για να μπει η νέα χιλιετία, έπαιρνε διαστάσεις υστερίας. Λες κι επρόκειτο να βγάλουμε ένα ασημένιο κέρατο στο μέτωπο, σαν μισοφέγγαρο, το πρώτο λεπτό του 2000. Αφού η βιολογική μεταλλαγή είχε γίνει ήδη. Μόνο που εμείς ακόμα δεν την είχαμε αντιληφθεί. 

Την παραμονή της Πρωτοχρονιάς είχαν πάρτι από πάνω. Μουσικές, χοροπηδητά, φωνές. Ο σκύλος γάβγιζε ξετρελαμένος και η μικρή που είχε την τιμητική της ξεφώνιζε τρέχοντας σ' όλο το σπίτι. Οι δύο γιοι άλλαξαν τον χρόνο παίζοντας γροθιές κι εκσφενδονίζοντας καρέκλες μέσα στην κουζίνα. Μόνο κανόνια και πυροτεχνήματα δεν είχαν. Δεν πειράζει όμως, γι' αυτά είχε φροντίσει ο Αβραμόπουλος. 

Στις δύο και μισή, κι ενώ η γιορτή από πάνω μου συνεχιζόταν, ήμουν έτοιμος να βγω. Έκλεισα την πόρτα μου, κι ενώ έβγαινα από την πόρτα της πολυκατοικίας, έπεσα πάλι επάνω του. 

Ο Ντουλάπας κρατούσε ένα μεγάλο κουτί τούρτας και, όπως είχε κι εμένα φάτσα του, δεν χωρούσε φυσικά να μπει. 

Παρακαλώ, παραμέρισα. 

Κι ενώ περνούσε, μου πρότεινε μέσα από το παλτό του ένα στρογγυλό χαμόγελο κι ένα ιδρωμένο χέρι: 

Σας εύχομαι καλή χιλιετία! είπε σαν βαρύτονος. 

Αμέσως έπιασα τ' ακτινίδιά μου, για να ξορκίσω το ποδαρικό.



Έμοιαζε με Κινεζάκι. Είχε μαύρα ίσια μαλλιά, που κατέβαιναν στο μέτωπό της σε αφέλειες, και μαύρα σκιστά μάτια. Το πρόσωπό της ήταν πολύ χλωμό. Έπαιρνε χρώμα, μόνο όταν σκεφτόταν κάποια σκανταλιά. Τις οικογένειές μας τις συνέδεε κουμπαριά, μια και η γιαγιά μου είχε βαφτίσει τον μικρό της αδελφό. Το επώνυμο του πατέρα της ήταν Λύκος. Έτσι άκουγα τους γονείς μου να λένε: Θα 'ρθουν απόψε κι οι Λύκοι. Ή θα πάμε στους Λύκους. 

Ένα απόγευμα καλοκαιριού είχαμε πάει στο σπίτι τους, στο Νέο Ηράκλειο. Οι μεγάλοι κάθονταν στην μπροστινή βεράντα, ενώ εμείς παίζαμε στο πίσω οικόπεδο κυνηγητό και κρυφτό μαζί με άλλα παιδιά της γειτονιάς της. 

Όταν πήρε να βραδιάζει, τα υπόλοιπα παιδιά τα φώναξαν οι μανάδες τους κι εμείς σταθήκαμε κάτω από ένα δέντρο, για να πάρουμε μια ανάσα από το τρέξιμο. 

Ήταν ένα χρόνο μικρότερή μου, γύρω στα εφτά, και θυμάμαι κάποια στιγμή το πρόσωπό της άλλαξε έκφραση ξαφνικά, έγινε σαν μεγαλίστικο. Με κοίταξε με τα κινέζικα μάτια της και μου είπε: 

Θέλεις να γαμηθούμε; 

Δεν θυμάμαι αν την είχα ξανακούσει αυτή τη λέξη, πάντως σίγουρα δεν ήξερα τι ακριβώς σήμαινε. Καταλάβαινα όμως ότι εννοούσε κάτι πονηρό. Τα χείλη της είχαν μισανοίξει κι είχαν φανεί κάτι αραιά δοντάκια, που γυάλιζαν κοφτερά. Τα μάτια της είχαν γίνει δυο σχισμές. Κι οι δύο ήμασταν μούσκεμα ακόμα από το παιχνίδι και βαριανασαίναμε. 

Δηλαδή, να κάνουμε τι; ρώτησα αμήχανος. 

Να, θα βάλεις το πουλάκι σου πάνω στο μουνάκι μου. 

Δίχως να πει άλλη λέξη, σήκωσε το φουστάνι της και φάνηκε το βρακάκι της. Το κατέβασε χωρίς κανένα δισταγμό ως τα γόνατα. Τι να κάνω, ξεκούμπωσα το παντελόνι μου κι εγώ. Δεν μπορούσα να ξεκολλήσω τα μάτια μου από τον άτριχο μικρό λόφο ανάμεσα στα πόδια της. Διέκρινα μια σχισμή εκεί, που καθώς το σκοτάδι έπεφτε, μου φαινόταν πως φωσφόριζε. Κοιτούσα ανήσυχα γύρω μου για να δω αν μας βλέπουν, αλλά δεν υπήρχε ψυχή. 

Ακούμπησα το πουλάκι μου πάνω στο μουνάκι της, που ήταν καυτό. Κόλλησαν οι κοιλιές μας, το στήθος μου πάνω στο στήθος της. Μπορούσα ν' ακούω τις καρδιές μας να χτυπάνε σαν ταμπούρλο. Όμως είχα την εντύπωση ότι εκείνη ήταν πιο ψύχραιμη από μένα, λες κι εκείνο το απαγορευμένο παιχνίδι να το είχε ξαναπαίξει. 

Δεν ξέρω πόση ώρα περάσαμε σ' αυτή τη στάση. Καθώς ήμασταν κολλημένοι και μύριζα το δέρμα και τα μαλλιά της, έκλεισα τα μάτια μου. 

Δεν θυμάμαι αν είχα στύση. Ένιωθα έναν πρωτόγνωρο ερεθισμό, ένα λίγωμα ανάμεικτο με φόβο. 

Πέρασαν μήνες κι αυτή η σκηνή έμενε καρφωμένη στο μυαλό μου. Δεν μίλησα γι' αυτό σε κανέναν, ούτε σε μεγάλο ούτε σε μικρό. Ήρθε το φθινόπωρο κι η γιορτή του πατέρα μου. 

Πάντα του Αγίου Δημητρίου το σπίτι μας ήταν ανοιχτό. Είχαμε γιορτή και μαζευόταν πολύς κόσμος. Ανάμεσα σ' αυτούς ήταν σχεδόν πάντα κι οι Λύκοι. Ο πατέρας Λύκος έπαιζε βιολί και τραγουδούσε. Του άρεσε το κρασί κι έφτιαχνε προς το τέλος των γλεντιών μεγάλο κέφι. 

Όποτε είχαμε συγκέντρωση στο σπίτι, χρησιμοποιούσαν το δικό μου δωμάτιο, για να βάζουν τα παλτά των καλεσμένων. Σχημάτιζαν μια στοίβα πάνω στο κρεβάτι μου. Μαζί κι οι τσάντες των κυριών που κάθε τόσο έρχονταν να τις πάρουν, για να πάνε στην τουαλέτα να φρεσκαριστούνε. Εγώ απέφευγα να πηγαίνω στο σαλόνι όταν είχαμε γιορτή. Δεν μ' άρεσαν πολλοί μεγάλοι μαζεμένοι μαζί. Έμενα στο δωμάτιό μου, μύριζα τα ρούχα τους, εξερευνούσα τις τσέπες τους, καμιά φορά τολμούσα από περιέργεια ν' ανοίξω και κάποια λουστρινένια τσάντα. 

Είχαν έρθει πάρα πολλοί εκείνο το βράδυ. Ανάμεσά τους κάποιοι μεγάλοι, μπροστά στους οποίους ντρεπόμουν ιδιαίτερα και γι' αυτό τους αντιπαθούσα. Όπως ο πατέρας της νονάς μου. Όταν θα μεγάλωνα, θα καταλάβαινα ότι ήταν ένας χρυσός άνθρωπος, όμως, σ' εκείνη την ηλικία με τρόμαζε. Ήταν για μένα ένας ηλικιωμένος με τεράστιο κεφάλι. Τα λιγοστά μαλλιά του είχαν κιτρινίσει και μου θύμιζαν φτερά πουλιού. Κρατούσε μπαστούνι κι από το πόδι που κούτσαινε, φορούσε ένα παπούτσι με τεράστια σόλα. Είχε έρθει κι ο παππούς μου μαζί με τη δεύτερη γυναίκα του, μια Κρητικοαμερικάνα. Επίσης, μια θεία μου με τον άντρα της που ήταν αστυνομικός. Αυτός όσο γλυκά κι αν μου μιλούσε ποτέ του δεν με έπειθε. 

Κάποια στιγμή ήρθαν κι οι Λύκοι. Επειδή κανείς άλλος δεν είχε φέρει μαζί του παιδί, βρεθήκαμε να παίζουμε στο δωμάτιό μου η Κινέζα, εγώ κι ο αδελφός της. Μας τον είχαν αφήσει, για να τον προσέχουμε. Είχε μεγαλώσει λίγο και μόλις περπατούσε. Τα πανωφόρια πάνω στο κρεβάτι μου είχαν γίνει βουνό κι όλο έμπαινε η μητέρα μου για ν' αφήσει ένα καινούργιο. Την πόρτα μάς την είχαν αφήσει ανοιχτή. 

Από το δωμάτιό μου ξεκινούσε ένας διάδρομος και στο τέλος του υπήρχε μια τζαμένια πόρτα, που μάς χώριζε από το σαλόνι. Πίσω από το τζάμι βλέπαμε να πηγαινοέρχονται οι φιγούρες των μεγάλων. Ακουγόταν μουσική μαζί με ομιλίες, γέλια και ευχές. Προσπαθούσα να της μάθω το Στρατέγκο, ένα παιχνίδι που μόλις είχα ανακαλύψει και μου άρεσε πολύ. Στον αδελφό της είχα δώσει μερικά αυτοκινητάκια και τα έσερνε στο πάτωμα. 

Ξαφνικά γυρνάει, με κοιτάει με το ίδιο εκείνο σατανικό βλέμμα και μού λέει: 

Τι θα γίνει, δεν θα γαμηθούμε απόψε; 

Πού, εδώ μέσα; της λέω. Θα μας πιάσουν. Δεν βλέπεις που συνεχώς έρχονται; 

Έλα! Λίγο μόνο... 

Σηκώθηκε, ανέβασε το καλό της φουστάνι. Κατέβασε το βρακί της και μου είπε: 

Απόψε, θέλω πρώτα να μου το φιλήσεις. 

Μ' έλουσε κρύος ιδρώτας. Πρώτα-πρώτα έπαιζα εντός έδρας. Δεύτερον, ο κίνδυνος να μας πιάσουν επ' αυτοφώρω ήταν πολύ μεγάλος. Τρίτον, με αναστάτωνε φοβερά να φιλήσω εκείνο το σημείο. 

Τραβηχτήκαμε όσο μπορούσαμε στο πλάι, στη γωνία πίσω από τη μισάνοιχτη πόρτα. Έσκυψα και πριν το φιλήσω, το μύρισα. Μια μυρωδιά από σαπούνι κι αλμυρή μαζί. Πιο πολύ μου άρεσε, όταν το άγγιζα με τα χείλη μου. Η επιδερμίδα ακριβώς εκεί ήταν πολύ μαλακή. Όσο έκανα αυτό, είχα το αυτί μου στημένο, μήπως ακούσω ν' ανοίγει η πόρτα του σαλονιού. Συγχρόνως, με την άκρη του ματιού μου έβλεπα τον μικρό να μπουσουλάει στο πάτωμα. Είχε ξεχάσει τ' αυτοκινητάκια και μας είχε πλησιάσει. Μας παρατηρούσε με ένα ηλίθιο χαμόγελο σαν ανώμαλο παιδί. 

Όλη η οικογένεια των Λύκων, τώρα που το σκέφτομαι, είχε κάτι το άσχημο και διεστραμμένο πάνω της. Η μητέρα της, μια χοντρή με συρμάτινη φωνή, μιλούσε και γελούσε ακατάσχετα. Ο πατέρας της, ο βιολιστής, κοιτούσε αρπαχτικά όλες τις γυναίκες. Τον είχα συλλάβει μάλιστα να κοιτάει με τον ίδιο τρόπο και τη μάνα μου. Ο μικρός, αν και μωρό ακόμα, είχε ένα ακανόνιστο σχήμα στο κεφάλι. Αλλά κι η Κινέζα η ίδια. Με τραβούσε όπως ο διάολος, αλλά κατά βάθος την φοβόμουν. 

Ακούσαμε το πόμολο να στρίβει. Αμέσως τραβήχτηκα μακριά της. Εκείνη μ' απίστευτη ταχύτητα ανέβασε το βρακί της. Μου έκανε εντύπωση το πόσο ατάραχο έδειχνε το πρόσωπό της. Ήταν μια φίλη της μάνας μου, που είχε έρθει ν' αφήσει το σακάκι του ταγιέρ της. 

Τι κάνουν τα παιδιά εδώ; μας χαμογέλασε ανυποψίαστη. 

Τι να κάνουμε, παίζουμε, έκανε σοβαρή η Κινέζα. 

Μόλις η γυναίκα έφυγε κι η τζαμένια πόρτα ξανάκλεισε, ξανάρθε πάνω μου. 

Έλα! μου είπε. 

Αποκλείεται. Δεν γίνεται, το είδες! 

Φοβάσαι; 

Ναι, φοβάμαι. 

Δεν φοβάσαι. Δεν θέλεις. 

Το πρόσωπό της είχε γίνει κακό. Ξανακάθησε στο κρεβάτι. Έμεινε για λίγο αμίλητη κοιτώντας πεισμωμένη τον απέναντι τοίχο. Μετά σηκώθηκε και χωρίς να πει κουβέντα, περπάτησε αργά κι αποφασιστικά προς το σαλόνι. Άνοιξε την πόρτα. Αμέσως, ένα κύμα από μουσική και ομιλίες ήρθε από μέσα δυνατό. 

Κάτι διαισθάνθηκα και την ακολούθησα από απόσταση. Την είδα να διασχίζει το σαλόνι και να κατευθύνεται προς τη μητέρα της. Σταμάτησε μερικά βήματα μακριά της και φώναξε τόσο δυνατά, ώστε να είναι σίγουρη ότι θα την ακούσουν όλοι: 

Μαμά! Μαμά μου... και ψευτοέβαλε τα κλάματα. 

Η μάνα της, που εκείνη τη στιγμή χαχάνιζε με μια άλλη κυρία, μόλις την είδε έτσι σοβάρεψε. Όλοι μέσα στο σαλόνι στράφηκαν προς το μέρος της. Στο μεταξύ, είχα μπει κι εγώ μέσα. Τους έβλεπα και μ' έβλεπαν. 

Μαμά, ο Κωστάκης μού ζητάει συνέχεια να φιλάει το παπάκι μου... 

Και κλαίγοντας γοερά έτρεξε και χώθηκε στη χοντρή αγκαλιά της. 

Έπεσε φοβερή παγωμάρα. Κάποιος έκλεισε το πικ-άπ. Όλοι κοιτάχτηκαν αποσβολωμένοι μεταξύ τους. Έπειτα έστρεψαν το βλέμμα τους σε μένα. Είχα γίνει κατακόκκινος όπως το παντζάρι. 

Η γη είχε ανοίξει κάτω από τα πόδια μου, αλλά δυστυχώς δεν με κατάπινε. Στεκόμουν εκεί κοκαλωμένος, όλοι να με κοιτάνε σαν να έβλεπαν ένα τέρας. Κι ο κουτσός με το τεράστιο παπούτσι κι ο πατέρας μου κι ο αστυνομικός, όλοι οι οικογενειακοί φίλοι κι όλο μου το σόι. 

Μόλις έσπασε η πρώτη αμηχανία, κάποιοι γέλασαν. Τότε η μάνα μου σηκώθηκε και μου έδωσε ένα σκαμπίλι. 

Κι εγώ έδωσα κρυφά μέσα μου μια υπόσχεση, που όμως δεν κατάφερα να τηρήσω. Ότι αν την έβγαζα καθαρή απ' αυτή την ύπουλη εκδίκηση δεν θα ξαναεμπιστευόμουν ούτε θηλυκή γάτα.

Καλημέρα.

-Καλημέρα.

-Πού πάμε;

-Κολωνάκι, οδός Ροϊδου 10.

-Με τέτοια κίνηση δεν θα φτάσουμε ούτε σε ένα μήνα.

-Να σας πω την αλήθεια δεν βιάζομαι καθόλου, ο χρόνος δουλεύει για μένα.

-Βέβαια τι ανάγκη έχετε εσείς, οι άλλοι δουλεύουν για σας.

-Ακούστε, κύριε, για δουλειά πάω και μάλιστα όχι δική μου. Μου φαίνεται ότι παρεξηγήσατε επειδή δηλαδή είδατε κάποιον να φορά γραβάτα με προορισμό το Κολωνάκι σημαίνει κιόλας ότι είναι επιχειρηματίας; Σας πληροφορώ, λοιπόν, ότι αυτή τη στιγμή πρόκειται να πάρω επιταγή ύψους δεκαπέντε εκατομμυρίων από κάποιον αρκετά εύπορο κύριο και να τα καταθέσω στο λογαριασμό ενός άλλου αρκετά πλούσιου. Ένας υπαλληλάκος είμαι που μοιράζω το οχτάωρό μου ανάμεσα στο άγχος και τον κίνδυνο.

-Με συγχωρείτε, κύριε. Σας πέρασα σαν κι αυτούς...

-Δεν το καταλαβαίνω, επειδή και εγώ θέλω - μου αρέσει βρε αδελφέ - να προσέχω τον εαυτό μου, να ντύνομαι όσο μπορώ πιο κομψά, σημαίνει ότι είμαι σαν κι αυτούς; Δηλαδή τί θέλετε, να ντύνομαι με κουρέλια για να τους δώσω το δικαίωμα να γελάνε σαρκαστικά μπροστά μου; Τους αφήνω να ζουν με την εντύπωση ότι είμαι όμοιός τους. Γιατί να ξέρετε είμαι πολύ καλύτερος. Ούτε σκότωσα τον πατέρα μου για να τον κληρονομήσω, ούτε έκανα απάτες για να πολλαπλασιάσω αυτά που απέκτησα σκοτώνοντας, ούτε εκμεταλλεύτηκα τους υπαλλήλους μου για να αυξήσω αυτά που είχα κλέψει.

-Με συγχωρείτε που σας έθιξα.

-Σας συγχωρώ. Μετά την άσπρη Μερσεντές με αφήνετε.


Κατεβαίνω από το ταξί γεμάτος νεύρα. Ακούς εκεί να είναι κύριος όποιος φοράει γραβάτα και να μην είναι όποιος δεν φοράει. Σίγουρα θα μου έλεγε "ρε φίλε" αν φόραγα μπλουζάκι και μπουφάν. Τι κάνει η αμφίεση! Πόσο μπορεί να ξεγελάσει τον άλλον. Βγάζω τις σκέψεις αυτές απ'το μυαλό μου και συνεχίζω να διασχίζω ευθεία την Δουκίσης Πλακεντίας. Στρίβω αριστερά στην γωνία όπου επαιτεί μια γριούλα. Το πρόσωπό της τσακισμένο από τις δύσκολες στιγμές και τις κακουχίες που προφανώς πέρασε. Ντυμένη στα μαύρα με το χέρι απλωμένο, φαντάζει σαν καμένο. Την πλησιάζω, σκύβω να της πω κάτι, μα δεν μου βγαίνει. Ψαχουλεύω την τσέπη του παντελονιού μου να βρω ψιλά. Το μετανιώνω! Βάζω το χέρι στην εσωτερική θέση του σακακιού. βγάζω ένα χαρτονόμισμα των χιλίων δραχμών , της το σφίγγω στο χέρι της και το αφήνω.

-Ευχαριστώ, γιόκα μου, ο Θεός να σε έχει καλά.

Δε μιλώ... στρέφω το κεφάλι μου πίσω, στο απέναντι κτίριο. Η φρεσκοβαμμένη χρυσή κορνίζα γράφει: "Λέσχη Επιχειρηματιών Κολωνακίου". Κουνάω το κεφάλι δυο φορές πάνω κάτω, χαμογελάω στη γιαγιά και φεύγω.


Βρίσκομαι ήδη στη Ροϊδου και ψάχνω για το νούμερο 10. Εδώ είμαστε! Κατάλευκη μαρμάρινη σκάλα, κόκκινο χαλί απλωμένο - χυμένο επάνω της - να τη στολίζει. Ανεβαίνω γρήγορα γρήγορα τα σκαλοπάτια και ψάχνω για το γραφείο του κυρίου Δημητρίου. Α, μάλιστα! Εδώ είναι. Δημήτρης Δημητρίου: "Αρχιτέκτων/Διακοσμητής". Χωρίς δισταγμό χτυπώ την πόρτα.

-Παρακαλώ περάστε.

-Καλημέρα, κύριε Δημητρίου. Είμαι σταλμένος από τον κύριο Σοφοκλέους για το θέμα που σας τηλεφώνησε.

Αυτό το "σταλμένος" μού θύμιζε ταχυδρομικό περιστέρι. Όταν ήμουν μικρός είχα γύρω στα δεκατέσσερα περιστέρια. Πέντε παπαγαλάκια, τέσσερις βούτες και πέντε ταχυδρόμους. Θυμάμαι τους βάζαμε μηνύματα με λαστιχάκια στο πόδι και τα πετάγαμε ψηλά να πάνε στον απέναντι περιστερά, που βέβαια ήταν φίλος. Πήγαινε αυτό, έμπαινε μέσα στην κλούβα, το έπιανε ο περιστεράς και ξετύλιγε το μήνυμα: "Είναι σταλμένο από το Σάκη". και ο φίλος το επέστρεφε στο Σάκη. Έτσι τα εκπαιδεύαμε τότε. Με τον ίδιο τρόπο εκπαίδευσαν και εμένα. Μου δίνουν
διευθύνσεις και εγώ πηγαίνω σχεδόν πετώντας - τόσο γρήγορα - και βέβαια πάντα λέω από ποιόν είμαι σταλμένος. Είναι ένα είδος συνθήματος.

-Είστε ο κύριος Ηρωίδης που θα παραλάβετε την επιταγή;

-Ακριβώς, κύριε Δημητρίου.

-Ορίστε, λοιπόν, εδώ την έχω.

Ανοίγει ένα συρτάρι, ψαχουλεύει λίγο και πιάνει ένα φάκελο. Κλείνει το συρτάρι, σχίζει το φάκελο και βγάζει μιαν επιταγή της Εθνικής Τράπεζας.

-Πάρτε την, κύριε Ηρωίδη, και πείτε στον κύριο Σοφοκλέους να μου τηλεφωνήσει όταν επιστρέψετε.

-Μάλιστα, κύριε Δημητρίου. Αντίο σας.


Πάντα δυο τρεις κουβέντες ανταλλάζαμε και αυτές τυπικές μόνο για μετρητά και επιταγές. Πάντα ανησυχούσε αν θα φτάσουν τα χρήματα εκεί που πρέπει και όχι αν φτάσω εγώ. Και αν κάποιος είχε πληροφορίες - δεν ξέρω από πού - και με χτυπούσε και μου έπαιρνε τα χρήματα; Δεν τον ένοιαζε αυτό; Και βέβαια τον ένοιαζε, θα έπαιρνε αμέσως τηλέφωνο ν'ακούσει μήπως κατάφερα να διασώσω τα χρήματα.

Με τις σκέψεις να μου τριβελίζουν το νου απεχώρησα από το γραφείο του κυρίου Δημητρίου. Για μια στιγμή κοντοστάθηκα. Σκέφτηκα να γυρίσω πίσω να ρωτήσω σαν τι με υπολογίζει: Σαν αντικείμενο μεταφοράς χρημάτων ή σαν κάποιο θαρραλέο νέο που έχει επίγνωση των καθηκόντων του, της δυσκολίας αλλά και της επικινδυνότητας του επαγγέλματός του; Φοβήθηκα την απάντηση και προχώρησα. Αφήνω το πολυτελέστατο κτίριο και βγαίνω στο δρόμο. Παίρνω το πρώτο στενό δεξιά και βγαίνω κατευθείαν στην Εθνική Τράπεζα. Ξάφνου σταματώ. Η γιαγιά, η οποία πριν μια ώρα ζητιάνευε απέναντι από τη "Λέσχη Επιχειρηματιών Κολωνακίου", τώρα βρισκόταν έξω από την τράπεζα. "Ξέρει τι κάνει", σκέφτηκα. Να, λοιπόν, που η γιαγιά είχε πολύ περισσότερο μυαλό από όσο αφήνει να φαίνεται. Την σήμερον ημέρα δεν ξέρεις ποιός έχει και ποιός δεν έχει. Ποιόν πρέπει να βοηθήσεις και ποιόν δεν πρέπει. Εκλιπαρούνε την ευσπλαχνία σου, κι εσύ αναρωτιέσαι: έχει κρυμμένες λίρες, βιβλιάρια τραπεζών ή όχι; Πλησιάζω τη γιαγιά, σκύβω και τη ρωτώ:

-Γιαγιά, έχεις κρυμμένες λίρες σπίτι σου;

-Τι λες, παιδάκι μου, εγώ δεν έχω σοφά να τις κρύψω!

Η απάντησή της πολύ με πονήρεψε. Δίστασα να της δώσω χρήματα και δεν της έδωσα. Όταν κάτι δεν μου έρχεται αυθόρμητα, δεν μου βγαίνει αμέσως δεν το κάνω. Κάθε φορά που βρίσκομαι σε δίλημμα ακολουθώ τη λογική και όχι το συναίσθημα. Αυτό έκανα τώρα. Την προσπέρασα χωρίς να της αφήσω τιποτε.


Φτάνω στην τράπεζα. Η πόρτα γράφει: "Σπρώξτε". Σπρώχνω... Τίποτα δεν ανοίγει. Η ουρά φτάνει μέχρι την πόρτα και οι τελευταίοι έχουν κυριολεκτικά κολλήσει επάνω της. Πού να σπρώξεις 500 κιλά! Χτυπώ το τζάμι με το λυγισμένο δείκτη. Χαμπάρι! Δεν ακούνε. Πηγαίνω στο πλαϊνό τζάμι της τράπεζας και το χτυπάω με αρκετή δύναμη χρησιμοποιώντας ένα κέρμα. Η κυρία που καθόταν στο γραφείο ακριβώς δίπλα στο τζάμι σηκώνει τρομαγμένα τα μάτια της. Έπειτα με κοιτά καλά καλά και μου χαμογελά. Μου γνέφει με το χέρι να περάσω μέσα. Προσπαθώ να της πω ότι δεν μπορώ να μπω διότι η πόρτα δεν ανοίγει με τόσο κόσμο κολλημένο επάνω της. Αμέσως καταλαβαίνει και σηκώνεται απ'το γραφείο της. Τρέχω και εγώ πίσω στην πόρτα κάτι λέει στους πελάτες και αρχίζουν να ξακολλάνε ένας ένας. Τελικά κατάφερα να εισέλθω και σπεύδω να κατευθυνθώ στο γραφείο της κυρίας Εξάρχου, η οποία σημειώνουμε ότι είναι η κυρία που με βοήθησε να περάσω και συνάμα είναι η προϊσταμένη της τράπεζας.

-Καλή σας μέρα, κυρία Εξάρχου.

-Καλημέρα, κύριε Ηρωίδη. Πώς είστε; Και μου δίνει το χέρι για χειραψία. Εκείνη τη στιγμή απόρησα πώς μπορεί να το σηκώνει με τόσες καδένες και δαχτυλίδια πάνω του. Και ανταλλάσσουμε χειραψία.

-Το χέρι σας είναι κρύο μου λέει.

-Περίμενα πολύ ώρα μέχρι να μπω της απαντώ και χαμογελά. Της άρεσε άραγε το αστείο, ή το ότι περίμενα πολύ ώρα; Τέλος πάντων.

-Σε τι μπορώ να σας φανώ χρήσιμη;

Και εκεί που προσπαθώ να της εξηγήσω, την καλεί μια γυναικεία τρεμάμενη φωνή.

-Κυρία Εξάρχου! ! !

-Έρχομαι αμέσως...

"Ωχ! Η καημένη θα έκανε λάθος στο ταμείο", σκέφτομαι εγώ.

Την σκέψη μου τη σταματά ένα χοντρό χέρι που προσγειώνεται με ορμή στον ώμο μου.

-Έτσι και κουνηθείς μαλάκα, σού πέταξα τα μυαλά στον τοίχο.

"Μαλάκα" είναι η δεύτερη φορά που με ανακηρύσσουν. Πριν μερικά χρόνια είχα και εγώ ο πτωχός το όνειρο να γίνω καθηγητής και μάλιστα φιλόλογος. Σύμφωνα με τα τότε λεγόμενα έπρεπε να πάω σε κάποιο καλό φροντιστήριο προκειμένου να σιγουρέψω την επιτυχία. Αλλά πού! Οι καθηγητές ήταν πιο αδιάφοροι και από εμάς τους ίδιους. Είχαν ξεχωρίσει πέντε έξι μέσα από την υπόλοιπη τάξη, και με αυτούς τους πέντε γινόταν το μάθημα. Αυτοί μόνο μπορούσαν να διασώσουν το όνομα του φροντιστηρίου. Οι υπόλοιποι, πότε στο διάδρομο, πότε στην τουαλέτα, πότε στην απέναντι καφετέρια. Κάποια μέρα είπα στον κ. Μιρτσίκη ότι η αδιαφορία των μαθητών οφείλεται στον εκ των προτέρων διαχωρισμό που είχε κάνει αυτός αλλά και οι άλλοι συνάδελφοί του. Τότε μου απάντησε ακριβώς έτσι: "Αν νομίζεις ότι είσαι άξιος να μου υποδείξεις τι ακριβώς θα κάνω, τότε είσαι πολύ μαλάκας". Γέλασαν όλοι, ακόμη και οι τοίχοι.

Αυτός όμως με ήξερε πολύ καλά και ίσως να είχε δίκιο. Ο άλλος όμως, του οποίου ένιωθα τα χέρι να λιώνει τον ώμο μου, ποιός ήταν; Άσε που δεν μπορούσα να τον αναγνωρίσω με τη μαύρη κάλτσα - γυναικεία νομίζω - στο κεφάλι. Κάλτσα γυναικεία, καλυμμένο πρόσωπο. Μα βέβαια, είναι φανερό: γίνεται ληστεία κι εμένα με κρατάει καθηλωμένο στο κάθισμα ένας από τους τρεις ληστές. Τον άλλο τον παρακολουθώ να γεμίζει με το ένα χέρι επιδέξια μιαν νάιλον τσάντα με χαρτονομίσματα, ενώ με το άλλο το καλό, το δεξί, σημαδεύει με βλέμμα φονιά τον κρόταφο της κυρίας Εξάρχου. Γι'αυτό, λοιπόν, φώναζε η ταμίας πριν από λίγο. Ο τρίτος της παλιοπαρέας είχε διατάξει τους πελάτες να ακουμπήσουνστα τζάμια της τράπεζας έτσι ώστε να μη φαίνεται τίποτε από μέσα προς τα έξω. Όλοι οι περαστικοί έβλεπαν μια τράπεζα πνιγμένη στον κόσμο. Ποιός θα τολμούσε να μπει και να περιμένει με τις ώρες; Θα έπρεπε να είναι πολύ ανόητος, και εγώ ήμουν. Γι'αυτό, λοιπόν, δεν μπορούσα να ανοίξω την πόρτα και κανείς μα κανείς δεν βοηθούσε, κανείς δεν έδινε σημασία. Σίγουρα η προϊσταμένη ενήργησε έπειτα από εντολή των ληστών για να μην δημιουργηθούν υποψίες. Τέλειο σχέδιο, απλή οργάνωση, σχεδόν πετυχημένο. Δημιουργούν την εντύπωση ότι η τράπεζα είναι απασχολημένη, ενώ αυτοί αποσύρουν από την ταμία τις δεσμίδες. Η προϊσταμένη, λειτουργώντας ως υποχείριο, μπάζει μέσα τον ανυποψίαστο πελάτη και τον μετατρέπει σε όμηρο. Όλα γίνονται με πολύ γρήγορους ρυθμούς που κανείς δεν έχει συνειδητοποιήσει τι ακριβώς συμβαίνει. Όχι όμως και εγώ που παρακολουθώ να αδειάζουν τα ταμεία και να γεμίζουν οι σακούλες των ληστών. Εγώ που βλέπω να χάνονται όλες οι συντάξεις των γερόντων και να γεμίζουν τα ταμεία των νυκτερινών κέντρων. Μήπως εκεί δεν καταλήγουν αυτά τα χρήματα; Εγώ που βλέπω να εκτυλίσσονται μπροστά στα μάτια μου σκηνές αδικίας, έστω κι αν τα χρήματα αυτά δεν πρόκειται να τα πάρουν οι συνταξιούχοι όπως πρωτοσκέφτηκα, αλλά οι επιχειρηματίες. Ε, όχι, λοιπόν, δεν το ανέχομαι, δεν είμαι όμηρος κανενός. Τινάζομαι από την καρέκλα και χτυπάω το χέρι που με κρατούσε καθήλωμένο, ακριβώς στον αγκώνα. Δεν προλαβαίνει ούτε να σαστίσει και με το αριστερό τού χώνω μια γροθιά ακριβώς πάνω από τη μύτη. Μισοζαλισμένο, με το αίμα να αναβλύζει άφθονο μέσα απ'τα ρουθούνια, τον γονατίζω κάτω. Δεν τον αφήνω όμως τον πιάνω από τη μέση και με το δεξί τον στυλώνω όρθιο με το αριστερό τού αρπάζω το αχρησιμοποίητο περίστροφο που ούτε τον κόκορα δεν πρόλαβε να σηκώσει. Το ακουμπάω ανάμεσα στα μάτια του και στρέφομαι σε όλους τους υπόλοιπους:

-Καθίκια... πετάτε τα όπλα, διαφορετικά ο φίλος σας τέλειωσε.

Πάνω στην έξαψή μου το πιστόλι έπαψε να υπακούει και άρχισε να χορεύει. Μιμούμενος τους αστυνομικούς ήρωες των αμερικανικών ταινιών, σπρώχνω την σκανδάλη μια, δυο, τρεις φορές και πυροβολώ στοχεύοντας προς τα πάνω.

-Άλλες δυο σφαίρες μού απόμειναν και είναι για τα κορμιά σας, παλιοσάτυροι.

Για το πότε πέσανε οι υπόλοιποι πελάτες επάνω τους, για το πότε τους αφόπλισαν, ήταν δύσκολο πραγματικά να τους παρακολουθήσει οποιοσδήποτε. Μπροστά στα μάτια μου να γυρίζονται ατόφιες σκηνές με κομπάρσους αληθινούς σκληροτράχηλους κακοποιούς και εγώ να είμαι ο πρωταγωνιστής-ήρωας, ούτε καν είχε περάσει απ'το μυαλό μου, ακόμη και τούτες τις στιγμές που ονειροπολούσα. Βέβαια πάντα τα έβαζα με πολύ δυνατότερους, πάντα ήμουν με το μέρος των αδύνατων, έπαιζα με τους Ινδιάνους, πήγαινα με τους πιο άσχετους στη μπάλα, αλλά αυτό μόνο στο παιχνίδι. Στην καθημερινή ζωή τα πράγματα ήταν αλλιώς. Έπρεπε να παίζεις με τους δυνατούς για να μην τους έχει αντίπαλους. Οι ανίσχυροι, οι αδύναμοι ήταν οι αντίπαλοι. "0 όχλος πρέπει να μάθει να είναι ευχαριστημένος με ό,τι του προσφέρουμε και να είναι ολιγαρκής". Αυτά είχα ακούσει σε μια συζήτηση ανάμεσα σε δυο μεγαλέμπορους την ημέρα που πήγαι να να πάρω - να τους παρακαλέσω, δηλαδή - για την προσφορά που θα έκαναν στην εταιρεία μας. Όμως ετούτη την στιγμή δεν λειτούργησε η λογική αλλά το συναίσθημα, ευτυχώς! Αν είχα υπολογίσει με ακρίβεια τους κινδύνους που γεννά η προσπάθεια να εμποδίσω τους ληστές, δεν θα το έκανα. Ίσως να έδινα το ρολόι μου, ίσως να τους παρέδιδα και το χρυσό σταυρό που κρεμόταν στο λαιμό μου. Τους εμπόδισα όχι επειδή ήθελα να προστατέψω το όνομα της τράπεζας - στα αρχίδια μου - αλλά γιατί έχω μάθει να αντιστέκομαι σε κάθε τι που παραβιάζει τα σύνορα της προσωπικής ελευθερίας μου. Και την στιγμή που προσπαθούσα να εφεύρω λόγους, δικαιολογίες για την τόσο ηρωική πράξη μου - ομολογουμένως ηρωική και από τον ίδιο το μετριόφρονα εαυτό μου - νάσου και η αστυνομία με επικεφαλής έναν ταξίαρχο. (Α, ρε δόξα να συλλάβει τους ακινητοποιημένους ληστές). Νάσου και ο κ. Δημητρίου, νάσου και οι ρεπόρτερ με τους φωτογράφους. Τα φλας να μένουν συνέχεια αναμένα και οι ερωτήσεις βροχή: "Πώς τους αφοπλίσατε;" "Ποιός είστε;" "Γιατί το κάνατε;"

Τι να τους πεις! Να τους αφηγηθείς στιγμές της παιδικής σου ηλικίας; να τους πεις ότι ήσουν πάντα με το μέρος των Ινδιάνων; ότι το έκανες για να σπάσεις, έστω και με αυτό τον τρόπο, τον ασφυκτικό κλοιό που είχαν δημιουργήσει οι εκάστοτε κακοποιοί; ότι στα μάτια τους διέκρινες τη βίαιη εξουσία που ασκούν δυο τρεις πολυχρηματίες;

-Κύριε Ηρωίδη, είμαστε περήφανοι για σας. Δείξατε θάρρος και τόλμη όπως ταιριάζει σε έναν πραγματικό Έλληνα, σε έναν πραγματικό άνδρα. Είστε άξιος θαυμασμού! Όταν τελειώσετε με τους δημοσιογράφους παρακαλώ ελάτε μαζί μου.
Μιλούσε ή δεν μιλούσε αυτός; Δεν το πίστευα ο, ως προς όλα τα άλλα κυνικότατος, κύριος Δημητρίου να εκφράζεται με τόσα λόγια χωρίς να τα λυπάται. Αφού έδωσα στους δημοσιογράφους τις απαντήσεις που ήθελαν κι έκλεισα ένα ραντεβού στο Νιούς TV, που ποτέ δεν θα πήγαινα, κίνησα για το γραφείο του κ. Δημητρίου. Εγώ, ο ταξίαρχος Καλογεράς, ένας δημοσιογράφος και ένας κάμεραμαν. Το όνομα του ταξίαρχου το πληροφορήθηκα το ίδιο βράδυ στο δελτίο ειδήσεων.

Όλοι εμείς κι ένα μπουλούκι από αστυνομικούς, που δεν καταλάβαινα αν τους προστάτευα ή με προστάτευαν, βαδίζαμε με τα πόδια τον δρόμο. Ανεβήκαμε τις σκάλες του γραφείου και στρογγυλοκαθίσαμε στις άνετες πολυθρόνες του προτελευταίου σκηνικού της προτελευταίας παράστασης. Η τελευταία παράσταση είχε για σκηνικό ένα τηλέφωνο, ναι, ένα τηλέφωνο.


-Που λέτε, κύριε Ηρωίδη, τώρα που ηρεμήσαμε όλοι και εξετάσαμε τα γεγενημένα κρίνουμε ότι η πράξη σας είναι κάτι παραπάνω από ηρωική. Αφού ήρθα σε επικοινωνία, λοιπόν , με τον προϊστάμενό σας κύριο Σοφοκλέους αποφασίσαμε, εκτός από την ηθική συμπαράσταση, να σας προσφέρουμε και ένα δώρο υλικό.
"Ηθική συμπαράσταση; Πότε έγινε αυτό, πρέπει να ξεχνάω εύκολα", σκέφτηκα. Ελπίζω η κάμερα να έπιασε την αντίδρασή μου. 

-Θέλουμε με αυτό το δώρο να δείξουμε πόσο ανταμείβουμε τους υπαλλήλους που είναι έτοιμοι να θυσιάσουν και τη ζωή τους για την εταιρεία.

Στη συνέχεια ανοίγει με πολύ λεπτές κινήσεις, χειρουργικές, ένα μαύρο συρτάρι όπου συνηθίζει να φυλά τα μπλοκ των επιταγών. Όμως αυτή τη φορά έκανα λάθος. Δεν βγάζει την επιταγή αλλά μετρητά.

-Ιδού το δώρο σας, κύριε Ηρωίδη.

Πιάνει ένα πάκο χαρτονομίσματα και τον επιδεικνύει μπροστά στο φακό της κάμερας.

-Ιδού τετρακόσιες χιλιάδες σε μετρητά, και όλα αυτά για το θάρρος σας.

Εκείνη τη στιγμή πέρασαν μέσα από τα μάτια μου οι μικροί Ινδιάνοι, οι οποίοι πουλάνε όπλα, τις γυναίκες και τα παιδιά προκειμένου να πάρουν ένα ασκί νερό από το αμερικανικό ιππικό. Είδα μια μικρή κοπελίτσα να βγάζει το βρακάκι της μπροστά στα μάτια του εβδομηντάχρονου παππού. Της υποσχέθηκε ότι θα της δώσει παιχνίδια και ζαχαρωτά αν του δείξει τη φύση της. Δεν πίστευα ότι μπορούσα ποτέ να πουλήσω το θάρρος μου, δεν ήξερα ότι μπορώ να παίξω στο χρηματιστήριο της ζωής πουλώντας τις αξίες μου. Τετρακόσιες χιλιάδες! Θα μπορούσα με αυτά τα χρήματα να πληρώσω τα έξοδα νοσηλείας της μητέρας μου και να κάνω ένα δώρο στον καθένα μας.

-Με συγχωρείτε, κύριε Δημητρίου, αλλά δεν μπορώ να δεχτώ το δώρο σας. Θα προτιμούσα να μου δίνατε κάποια καλύτερη θέση στην επιχείρηση. Αλλά κάτι τέτοιο θα ήταν μάλλον επικίνδυνο για εσάς. Δεν πουλιούνται όλα, δεν εξαγοράζονται όλα, χάσατε... Σας αφήνω τα χρήματα να επιχρυσώσετε το όνομά σας στην είσοδο του γραφείου.

Στρέφω το πρόσωπό μου στον κάμεραμαν και τον απειλώ:

-Έτσι και σβήσετε κάτι από τα λεγόμενά μου, θα έχετε να κάνετε με τον κύριο Ηρωίδη.

Άφωνος ο ταξίαρχος.


Κατεβαίνω τα σκαλοπάτια τέσσερα τέσσερα να αναπνεύσω αέρα όσο μπορώ γρηγορότερα. Έσκασα εκεί μέσα, χρειάζομαι αέρα καθαρό. Θέλω να μιλήσω, πρέπει να μιλήσω με κάποιον δικό μου. Θα πάρω τον αδερφό μου στο νοσοκομείο - όχι, τι λέω -, θα την πήγαν σπίτι. Σχηματίζω τον αριθμό του σπιτιού μου στο πρώτο καρτοτηλέφωνο που βρίσκω:

-Έλα, Σάκη, πώς είναι η μαμά;

-Πώς να είναι, έπρεπε να 'μενε στο νοσοκομείο.
-Εντάξει, θα την ξαναβάλουμε.
-Πώς, με τι χρήματα; Χρειαζόμαστε πάνω από τετρακόσιες χιλιάδες.

Κατεβάζω σιγά σιγά το ακουστικό, νομίζω ότι έπεσε στα πόδια μου. Τα έχει πάρει όλα η κάμερα!

Hταν ένας βιολιστής με παρδαλά ρούχα και με υψηλό σκούφο. Στο λαιμό του κρατούσε σφιγμένο το βιολί του και με τ' άλλο χέρι το δοξάρι. Kουρδιζόταν κι έπαιζε σαν αληθινός βιολιστής.

Kι όμως δεν ήταν αληθινός. Hταν από ξύλο. Aπό ένα πολύ σπάνιο όμως ξύλο: το ξύλο της Aγάπης. Tι είναι αυτό το ξύλο κι από τι δένδρο κόβεται δεν ξέρω. Ξέρω μόνο πως κάθε τι το καμωμένο από τέτοιο ξύλο μπορεί ν' αγαπήση σαν ζωντανός άνθρωπος.

O βιολιστής άμα ήρθε στον κόσμο ετυλίχθηκε μέσα σε χαρτί, εκλείσθηκε σε χονδρό κουτί κι εστάλη σ' ένα εμπορικό για να πουληθή σαν να ήταν σκλάβος ο κακόμοιρος.

O έμπορος τον έβαλε στην βιτρίνα. Eκεί τον έβλεπαν οι διαβάτες και έβλεπε κι αυτός, χωρίς να καταλαβαίνουν εκείνοι ότι ήταν κρυμμένη ζωή στο άψυχο ξύλο. O έμπορος κάποτε τον εκούρδιζε και τότε πια μαζευόταν κόσμος πολύς, προ πάντων παιδιά, κι άκουαν με θαυμασμό τη γλυκειά φωνή του βιολιού του. Kι αυτή η φωνή είχε κάτι ξεχωριστό, κάτι που έφτανε ως την καρδιά.

Oλο ενόμιζαν πως ο τεχνίτης είχε επιτύχει την μηχανή του. Δεν ήξεραν πως μέσα στο άψυχο ξύλο ήταν κρυμμένη ζωή. Δεν φαντάζονταν πως μόλις κουρδιζόταν η μηχανή ο βιολιστής έπαιζε το βιολί του μόνος με τη δύναμη της αγάπης που είχε μέσα του.

Aλλά δεν έπαιζε για κείνους που μαζεύονταν κι έχασκαν έξω από τη βιτρίνα. Oύτε τους λογάριαζε ούτε τον έμελλε. Eπαιζε μονάχα για την αγάπη του. Kι η αγάπη του ήταν μια ωραία κούκλα υψηλότερη από όλες τις άλλες, λυγερή, ξεχωριστή στη χάρη, με κατακόκκινο φόρεμα στηλωμένη αντίκρυ του στην ίδια βιτρίνα του εμπορικού.

O βιολιστής αυτήν αντίκρυσε πρώτη άμα βγήκε στο φως της ημέρας από το χονδρό κουτί του και σ' αυτήν εχάρισε όλη την αγάπη που είχε μέσα του. Aλλος κόσμος δεν υπήρχε εκτός της κούκλας. Eζούσε πια γι' αυτήν. Aλλά κι εκείνη βέβαια τον αγαπούσε. Aν δεν τον αγαπούσε, τότε γιατί δεν ξεκολλούσε τα μάτια της από πάνω του, τα φωτερά της εκείνα μάτια που τον έκαιαν; Aν δεν τον αγαπούσε γιατί δεν εγύριζε καν να ιδή έναν ξανθό αξιωματικό που επάνω στο ξύλινο άλογό του καθισμένος είχε γυρισμένο το κεφάλι προς το μέρος της από την ώρα που τον έβαλε εκεί ο έμπορος; Aν δεν τον αγαπούσε, γιατί χαμογελούσε από ευχαρίστηση όταν έπαιζε το βιολί του, σαν να καταλάβαινε πω μόνο γι' αυτήν έπαιζε;

Tον αγαπούσε, τον αγαπούσε. Oλα αυτά ήσαν φανερά σημάδια. O βιολιστής ένα φόβο είχε μέσα στην ευτυχία της αγάπης του: μήπως τους χωρίσουν. Πώς ήταν δυνατόν να ζήση χωρίς αυτή; Kαι τι την ήθελε τη ζωή;

Mα η τύχη που προστατεύει όλους τους ερωτευμένους δεν άφησε απροστάτευτο και τον ξύλινο βιολιστή. Mια μέρα, ενώ έπαιζε με όρεξη το βιολί του, επερνούσαν απ' έξω ένας ηλικιωμένος κύριος και μια μεσόκοπη κυρία.

-Tι ωραία που παίζει αυτός!, είπε ο κύριος. Mούρχεται να τον αγοράσω του ανεψιού μου.

Tην ίδια στιγμή η κυρία εκύτταξε την κούκλα.

- Kαι τι ωραία που είναι κι αυτή! Θα την πάρω κι εγώ της ανεψιάς μου.

Για μια στιγμή, ο βιολιστής ενόμισε πως θα χωριζόταν πια από την αγάπη του και τουρχόταν να σκάση από το κακό του. Eνώ όμως τον ετύλιγε ο έμπορος στο χαρτί, κατάλαβε από την ομιλία της κυρίας ότι ο ανεψιός και η ανεψιά ήσαν αδέλφια και ότι ύστερα από λίγες μέρες θα βρισκόταν πάλι κοντά στην αγαπημένη του κούκλα.

Eκαμε υπομονή, μα και οι δυο μέρες, που έμεινε φυλακισμένος μέσα σ' ένα σκοτεινό ντουλάπι, του φάνηκαν χρόνοι ατέλειωτοι. Συλλογιζόταν τι θα γινόταν μόνη η αγαπημένη του, πως θα τον αναζητούσε, πως θα νόμιζε ότι δεν θα τον ξανάβλεπε πια και θα σπαραζόταν από απελπισία.

Kι ο καϋμένος ο βιολιστής εδάκρυζε τόσο πολύ και τόσο συχνά, ώστε όταν τον εξετύλιξαν από το χαρτί την Πρωτοχρονιά από τα δάκρυα είχαν ξεβάψει τα μάτια του.

Bρέθηκε μέσα σε μια σάλα φωτισμένη και γεμάτη κόσμο. Tι τον έμελλε για τον κόσμο; Aυτός εκύτταζε μόνο να ιδή πού είνε η αγάπη του. Kι όταν τον εκούρδισαν, έπαιξε μ' όλη του τη δύναμη για να τον ακούση αυτή και να χαρή. Tου κάκου όμως, του κάκου! H ώρα περνούσε κι εκείνη δεν φαινόταν πουθενά. Hσαν άλλες κούκλες εκεί καθισμένες γύρω στις μεγάλες πολυθρόνες, αλλά καμμιά δεν είχε τη χάρι της αγαπημένης του. O βιολιστής άρχισε ν' απελπίζεται, όταν ξαφνικά πέρα εκεί πίσω από μια πόρτα του φάνηκε πως είδε την άκρη ενός φορέματος και το φόρεμα αυτό έμοιαζε πολύ μ’ εκείνο το κόκκινο που φορούσε η αγάπη του. Πώς, ήταν λοιπόν εκεί και δεν εγύριζε να τον δη; Tι έκανε πίσω από την πόρτα; Mήπως τον επερίμενε επίτηδες εκεί, μακρυά από τον κόσμο; Eπλησίασε σιγά-σιγά με λαχτάρα, με καρδιοχτύπι. Kαι τι είδε; Tην αγαπημένη του μαζί με τον ξανθό εκείνον αξιωματικό, που δεν εγύριζε η άπιστη να δη όταν ήταν στη βιτρίνα του εμπορικού. Kαι τώρα θα κρυφομιλούσαν βέβαια οι δυο γλυκά-γλυκά εκείνος από το άλογό του κι αυτή στηλωμένη ορθή στον τοίχο.

O βιολιστής άναψε από τον θυμό. Xωρίς να συλλογισθή τι κάνει, άρπαξε το ξύλινο σπαθί από τη μέση του αξιωματικού κι επέρασε τα άπιστα στήθη της κούκλας.

Aλλά από την ανοιχτή πληγή εχύθηκε ξαφνικά κάτι που δεν έμοιζε καθόλου με αίμα. O βιολιστής με τ' αγριεμένα μάτια του το είδε και τινάχθηκε πίσω...

- Tι! εφώναξε με βραχνή φωνή. Kαι την είχα αγαπήσει τόσο, κι ενόμιζα ότι μ' αγαπούσε κι αυτή ενώ δεν είχε μέσα στα στήθη της τίποτε άλλο από πίτουρα... πίτουρα!

Tο πρωί, βρήκαν πίσω από την πόρτα την όμορφη κούκλα με τρυπημένα τα στήθη και χυμένα τα πίτουρα επάνω στο κόκκινο φόρεμα και το σπαθί του αξιωματικού πεσμένο κάτω στο πάτωμα. Kι όταν πήραν να κουρδίσουν τον βιολιστή, είδαν πως το ξύλο του ήταν σπασμένο σε δύο κομμάτια. Eρραψαν την πληγή της κούκλας, εκόλλησαν το σπαθί του αξιωματικού, κι επέταξαν στο κάρρο των σκουπιδιών τον άχρηστο βιολιστή...

 

Ξύπνησε, όπως πάντα, ένα τέταρτο πριν χτυπήσει το ξυπνητήρι. Δεν το είχε ανάγκη για να ξυπνάει, αλλά για ν' αποκοιμιέται... Το δυνατό, ρυθμικό τικ - τακ τού κρατούσε συντροφιά, τού έδινε την ψευδαίσθηση πως δεν ήταν μόνος στο δωμάτιο του άχαρου ξενοδοχείου.

Αρχισε να ξυρίζεται μ' αυτή την καταπληκτική μηχανή με μπαταρίες, που είχε αγοράσει, ενώ με το άλλο χέρι συγύριζε το δωμάτιο, για να το βρει η καμαριέρα τακτικό. Εβαλε ένα καθαρό πουκάμισο - κάθε δεύτερη μέρα άλλαζε - και ντύθηκε.

Τη στιγμή που έδενε τη γραβάτα του, χτύπησε το ξυπνητήρι. Χαμογέλασε στη σκέψη πως είχε μια κανονική ζωή, ένα σήμερα ολόιδιο με το χτες, μια συνέχεια τέλος πάντων. Οι ίδιες κινήσεις, οι ίδιοι θόρυβοι, το δρομολόγιο, η ίδια εργασία, η ίδια κάμαρα... Κάτι ήταν κι αυτό.

Τίποτε δεν είχε αλλάξει μέσα σ' αυτά τα χρόνια και αυτό ήταν ένα είδος επιτυχίας... Ηταν έτοιμος. Μα έλειπε το σπουδαιότερο: Το χτένισμα. Δεν μπορούσε ν' αποφύγει τον καθρέφτη όμως. Κάθε φορά που τον αντίκριζε, του ερχόταν στο νου η τέταρτη, αλλά και τελευταία επέτειος των γάμων του και ας είχε περάσει μια ολόκληρη δεκαετία από τότε. Πήρε την τσατσάρα κι έφτιαξε τη χωρίστρα του. Μια χωρίστρα κοινή, ανώνυμη, όπως και το ντύσιμό του, όπως οι κινήσεις του, οι εκφράσεις του, η ομιλία του, η συμπεριφορά του ήταν.

Την έστρωσε καλά - καλά και έπειτα, χωρίς να το θέλει - ποτέ του δεν το θέλησε - ξανάκουσε με τη φαντασία του τον τελευταίο του διάλογο με την Κάτια.

«Θεέ μου, πώς μπόρεσα και παντρεύτηκα τέτοιο τέρας σαν και σένα.! Και ήθελες να σου είμαι και πιστή... Πιστή μια γυναίκα σαν και μένα... Μια κυρία από σπίτι, με φινέτσα, με γαλλικά, με γνώσεις πιάνου, μια γυναίκα ραφινάτη και γλυκομίλητη... Τώρα αμέσως να πάρεις τα κουρέλια σου και να φύγεις. Βαρέθηκα τη ζήλια σου και κυρίως δεν αντέχω την ασχήμια σου. Κουράστηκα να πλένω τις φανέλες σου, τα πουκάμισά σου. Χάλασα τα χέρια μου, τα ωραία μακριά μου χέρια. Ξέρεις πώς με φώναζαν στο σχολείο; Πιανίστα. Εσένα πώς σε φώναζαν; Κουασιμόδο;

«Οχι, κερατά...»

«Παλιάνθρωπε, ανάγωγε! Πότε θα μάθεις τρόπους; Μάζεφτα και φύγε. Μα την ώρα που θα κατεβαίνεις, ρίξε μια ματιά στον καθρέφτη του ασανσέρ στο πρόσωπό σου. Εάν σου 'χει μείνει τόση δα ειλικρίνεια, τότες θα απορήσεις για την αντοχή μου. Θα αηδιάσεις με το θέαμα, όπως αηδίαζα κι εγώ κάθε φορά που μ' άγγιζες. Μου τα 'λεγε η καημένη η μαμά. "Κόρη μου, εσένα που σε προόριζα για πριγκιπόπουλο... θα πάρεις αυτό το ανθρωπόμορφο τέρας, με το μακρύ πιγούνι, τα τεράστια βοδινά μάτια, και αυτή τη σουβλερή μύτη... Καλά, δε λυπάσαι τον εαυτό σου. Αλλά δε λυπάσαι τα παιδιά σου; Αν πάρουν απ' αυτόν θα μοιάζουν κάτι μεταξύ ζώων και πτηνών". Μα να το λάθος μου, σε λυπήθηκα η ανόητη...».

«Με λυπήθηκες; Οσο για τη μητέρα σου, έχω το γράμμα της που μου 'χε στείλει από την Αιδηψό το πρώτο καλοκαίρι του γάμου μας. Εγραφε: "Να 'σαι καλά παιδί μου, που με απήλλαξες απ' αυτήν τη φαντασμένη, την ανισόρροπη την κόρη μου. Ο Θεός να σου δίνει κουράγιο. Με πέθανε τριάντα χρόνια..."».

«Τότε η καημένη η μαμά είχε αρχίσει να το χάνει. Αλλά, εσύ δε σέβεσαι ούτε τη μνήμη μιας πεθαμένης. Ξετσίπωτε, μηδαμινό, πανάσχημο πλάσμα. Σε τρώει ο φθόνος, γιατί ακόμα και η παραδουλεύτρα δεν αντέχει να σε κοιτάξει κατάματα. Δεν την αδικώ τη γυναίκα. Ενώ, εμένα με τριγυρίζουν παραγωγοί ταινιών...».

« Σε... αναποδογυρίζουν... τουλάχιστον απ' ό,τι είδα προ ολίγου».

«Εξω, έξω από το σπίτι αγριάνθρωπε. Αποτυχημένο τέρας».

Εδώ που τα λέμε, σκέφτηκε ξαναπερνώντας μηχανικά τη χτένα πάνω στα μαλλιά του, δεν είχε και πολύ άδικο. Ηταν αδιόρθωτα άσχημος. Μπορούσε όμως να μην του τα χε πει έτσι σκληρά. Μα δε βαριέσαι, αν δεν ήταν αυτή θα 'ταν μια άλλη... Κάποτε θα το μάθαινε. Οταν πείστηκε για την ασχήμια του, της έγραψε ένα γράμμα.

«Αγαπητή Κάτια,

Ακολούθησα τη συμβουλή σου και κοιτάχτηκα στον καθρέφτη και επειδή μου έχει μείνει περισσότερη τιμιότητα απ' όση νομίζεις ανατρίχιασα. Τώρα σε δικαιολογώ για κείνα που είπες και έκανες στη θλιβερή επέτειό μας. Δεν έχω το δικαίωμα να σε ταλαιπωρώ εφ' όρου ζωής, γι' αυτό αποφάσισα να σου δώσω διαζύγιο. Με την ομορφιά σου και τις γνωριμίες σου, είμαι σίγουρος πως θα επιτύχεις. Αν θέλεις μπορείς να χρησιμοποιήσεις το γράμμα μου στο δικαστήριο.

Σου ζητώ συγνώμη για την ασχήμια μου και σ' ευχαριστώ που μου άνοιξες τα μάτια. Καλή τύχη.

Αλέκος».

Μετά μια βδομάδα χτύπησε το τηλέφωνο. Δεν πρόλαβε ούτε «εμπρός» να πει και την άκουσε να λέει: «Σε γέλασαν εξυπνάκια...».

Τι τα 'θελε και τα θυμόταν; Περασμένα ήταν. Φυσικά, δεν ήταν ο μόνος άσχημος στον κόσμο... Τέλος πάντων, ζούσε, εργαζόταν, πλήρωνε διατροφή, και με τη μοναχική ζωή του ξεπλήρωνε την ασχήμια του. Ευτυχώς παιδιά δεν πρόλαβε να κάνει κι έτσι δεν είχε τύψεις πως θα άφηνε τέτοια κληρονομιά στην κοινωνία. Το ελαττωματικό πρόσωπο άρχιζε με εκείνον και θα τελείωνε σε κείνον.

Κάθε μέρα που πέρναγε, ανακάλυπτε και κάτι άλλο επάνω του, που πριν δεν είχε προσέξει. Κείνο το πρωί είδε με φρίκη πως τ' αυτιά του ήταν δυσανάλογα μικρά. Πριν μια βδομάδα, πως το κούτελό του ήταν μεγάλο. Επρεπε να πηγαίνει. Είχε αργήσει.

«Σας ζήτησε ο κύριος διευθυντής», του είπε η δακτυλογράφος.

Πέρασε το διάδρομο και έφτασε μπρος στην καφέ πόρτα. Χτύπησε διακριτικά. Ο διευθυντής σηκώθηκε:

«Αργήσατε, πρώτη φορά το κάνετε αυτό, αγαπητέ μου. Και εδώ σας περιμένουμε για κάτι σπουδαίο. Να σας συστήσω τον κύριο Λαμπ».

Ο Αλέκος γύρισε και μόλις τότε πρόσεξε την παρουσία ενός άγνωστου άντρα, λίγο παράξενα ντυμένου. Φορούσε κόκκινο σακάκι, μπλε παντελόνι, πράσινο ριγέ πουκάμισο και κίτρινο φουλάρι.

«Καθίστε», είπε ο άγνωστος με μια οικειότητα στο χώρο λες και το γραφείο ήταν δικό. Κάρφωσε τα μάτια του πάνω στο πρόσωπο του και έπειτα γύρισε προς τον διευθυντή.

«Είναι ο άνθρωπός μου. Το κατάλαβα από την πρώτη στιγμή που τον αντίκρισα. Ζητώ την άδειά σας να του εξηγήσω περί τίνος πρόκειται. Οπως καταλάβατε από τ' όνομά μου, είμαι καλλιτέχνης».

«Νόμιζα πως είστε αλλοδαπός».

«Αν με βοηθήσετε λίγο θα γίνω διεθνής... Το επίθετό μου είναι Λαμπρινόπαπαδημητράκης. Μεγάλο και ασυνάρτητο. Αποφάσισα να λέγομαι Λαμπ. Είμαι σκηνοθέτης. Εχω γυρίσει πολλά έργα... για την ακρίβεια διαφημιστικά. Εξ ου και η γνωριμία μου με τον κύριο διευθυντή σας. Αλλά πάντα φιλοδοξούσα κάτι καλύτερο. Εγραψα ένα σενάριο για παλιές εκκλησίες. Γίνεται ένα Φεστιβάλ ταινιών μικρού μήκους στο Λουξεμβούργο και αποφάσισα να συμμετάσχω. Χτες που σας είδα να βγαίνετε νόμισα πως ο Θεός σάς έριξε στο δρόμο μου. Στον ουρανό σάς γύρευα και στη γη σάς βρήκα. Θέλω να παίξετε στην ταινία μου. Να πρωταγωνιστήσετε».

«Την Παναγία των Παρισίων έχετε κατά νου», είπε βέβαιος πως τον ήθελε για το ρόλο του Κουασιμόδου.

«Εχετε χιούμορ και αυτό είναι κάτι που εκτιμώ πολύ. Αλλά ας μιλήσουμε σοβαρά. Ο κύριος Γιαννάκης θα σας δώσει άδεια άνευ αποδοχών όσο θα κρατήσουν τα γυρίσματα. Από μένα θα πληρωθείτε αδρά. Ολα τα είχα έτοιμα, μόνο ένα πρόσωπο σαν το δικό σας μου έλειπε. Μπορούμε ν' αρχίσουμε από αύριο».

«Μπορείτε κύριε Λαμπ, έκανε έντρομος ο Αλέκος, να επαναλάβετε τι ήταν εκείνο που σας έλειπε;».

«Σας είπα. Ενα πρόσωπο σαν το δικό σας. Αυτά τα μεγάλα μελαγχολικά, γλυκά μάτια, αυτή η μύτη, ίσια, λεπτή αντρίκεια, μύτη, μύτη αγίου ή κατακτητού. Μοιάζετε με βυζαντινή εικόνα. Θα σας κάνω ένα "άγιο" Δον Ζουάν, που θα ξεναγεί στην παλιά εκκλησία, τις όμορφες, προκλητικές αλλά άπιστες τουρίστριες. Και κείνες θα γονατίζουν μπρος στη γοητεία του και θα πιστεύουν στο Θεό, σε σας, στο θαύμα. Θα γίνει πάταγος. Θα πάρουμε το πρώτο βραβείο, να 'στε σίγουρος».

Ο Αλέκος ένιωσε τη δεξιά φλέβα στον κρόταφο να τον τσιμπά, έπειτα ένα θόρυβο, έναν εσωτερικό θόρυβο απ' το αίμα που ανέβαινε με ταχύτητα στο κεφάλι του. Θα πάθαινε συμφόρηση και δε θα 'χει προλάβει να μιλήσει, να τους ξεσκεπάσει. Μάζεψε όση δύναμη του απέμενε.

«Κύριε Διευθυντά. Μην πιστεύετε τίποτα. Ολα είναι σκευωρία της γυναίκας μου. Δε με συγχωρεί για την ασχήμια μου. Με μισεί. Καιρός είναι να με λυπηθεί. Να πείτε παρακαλώ στο συνεργό της να μη με κοροϊδεύει. Ελεος επιτέλους, δε φταίω που γεννήθηκα έτσι.. Ξέρω πως είμαι αποκρουστικός, πως το κούτελό μου μοιάζει με διάδρομο προσγείωσης, πως τ' αυτιά μου είναι μικρά και τα μάτια μου σαν και κείνα του βοδιού. Οσο για τη μύτη μου, ο θεός να με λυπηθεί... Ας μ' αφήσουν ήσυχο. Κύριε Γιαννάκη, πεθαίνω ή λιποθυμώ», είπε και σωριάστηκε στο πάτωμα πριν προλάβουν οι δύο άντρες να τον συγκρατήσουν. Ο κύριος Γιαννάκης φώναζε σαν υστερικός «γιατρό! γιατρό!», ενώ ο κύριος Λαμπ έσκυψε πάνω του και τον περιεργαζόταν.

«Μια χαρά τ' αυτιά του και το κούτελό του υπέροχο. Τι να έπαθε ο άνθρωπος; Συγκίνηση. Μα γιατί συγκινούνται όλοι όταν τους προτείνουμε να παίξουν στον κινηματογράφο; Αυτός, πάντως, το παράκανε. Ελπίζω να μην πέθανε».

Κανείς δεν θυμόταν πότε ήρθε στη δουλειά. Κανείς δεν την σκεφτόταν τ' απογεύματα στο σπίτι του. 

Τι έκανε, πώς ζούσε, η καρδιά της το 'ξερε. Πάντως στη δουλειά της ­ τεχνολόγος χημικός σ' ένα εργοστάσιο βαφής υφασμάτων ­ ήταν επιμελέστατη. 

Πρώτη έφθανε, τελευταία έφευγε. Πάντα φροντισμένη και τυπική. Κανονική μύτη, κανονικό στόμα, κανονικό μέτωπο, κανονικό πιγούνι, όλα εναρμονισμένα μεταξύ τους. 

Όμως οι στρογγυλούτσικες απολήξεις κι ένα μονίμως λιπαρό δέρμα, αφαιρούσαν τα ενδεχόμενα πλεονεκτήματα της συμμετρίας. 

Στη δε κίνησή της υπήρχε κάποια νωχέλεια που μερικές φορές φάνταζε σαν ερωτικό λίκνισμα. 

Δεν ξέρουμε αυτό πώς έφθανε ­ που μάλλον δεν έφθανε ­ στους συναδέλφους της. 

Αυτήν την ενδιέφερε πάρα πολύ πώς την έβλεπε ο προϊστάμενός της· ο άνθρωπος που σχεδίαζε στα υφάσματα, που επέλεγε τους χρωματισμούς. 

Ήταν όμορφη και επιτήδεια η δουλειά του· «απ' το στόμα του φιδιού», είχε πει ένας παλιός εργάτης. 

Προικισμένος κιόλας με ευχάριστο πρόσωπο, ουσιαστικά ήταν πρώτος στην άτυπη ιεραρχία του εργοστασίου. 

Από τον ιδιοκτήτη μέχρι τις καθαρίστριες, όλοι ήθελαν να τον ακούν να μιλάει, να τους ακούει να μιλούν. 

Του άρεσε αυτό και σαν τη μέλισσα ζουζούνιζε από 'δώ κι από 'κεί. 

Δυστυχώς όμως η βοηθός του, αχνά και εξ ανάγκης υπήρχε στο πεδίο του. 

Ενιωσε πως δεν μπορούσε να περιμένει ούτε συμπάθεια ούτε φιλία, πόσο μάλλον ερωτικά συναισθήματα απ' αυτόν τον σκληρό, επιλεκτικό άνθρωπο. 

Κατρακύλησε στο τελευταίο σκαλί των επιδιώξεών της. 

Να την γαμήσει, μόνο να την γαμήσει έστω μία φορά, χωρίς καμία απολύτως δέσμευση. 

Καμιά φορά που τον ένιωθε σε κανέναν διάδρομο κινούσε με κόσμια χυδαιότητα τη μέση της, τους γοφούς της. Αυτός όμως την προσπερνούσε βιαστικά, με αφηρημένο λοξό κοίταγμα. 

Χτυπούσε γρήγορα η καρδιά της, μούδιαζε και τον έβριζε με λύσσα μέσα της μόλις που χτυπούσαν τα δόντια της τις λέξεις. 

«Γαμημένε πούστη, προσπέρασες τον κώλο μου. Θα τον νιώσεις τον καβαλάρη». 

Όταν μάλιστα άρχισαν, κατ' αυτόν, τα προβλήματα στις βαφές, τότε κάπου - κάπου την κοιτούσε βλοσυρός, αγριεμένος. 

Έλεγε ότι κάτι συμβαίνει με τον γενικό τόνο στα χρώματα. Κουρτίνες, παπλώματα, στρώματα, όπως, μα όπως να τα έβαφαν, μ' έναν μυστήριο τρόπο απέπνεαν χρώματα της γης. 

Καφέ, κίτρινο, μουντά κόκκινα, λερά πράσινα. 

Ακόμα και τα παιδικά σεντόνια που προσπαθούσαν να τα κάνουν ολόφωτα, φαίνονταν σαν ξεθωριασμένα. 

«Μα πώς είναι δυνατόν», αναρωτιόταν. «Να το το μπλε, να το το πορτοκαλί, να το το άσπρο». 

Καθαρά διαγραμμένα, φωτεινά. 

Ολόκληρο όμως το κομμάτι ανέδυε αυτήν την ακαθόριστη χωματίλα. 

Οι άνθρωποι στο εργοστάσιο προσπάθησαν να τον πείσουν ότι τίποτα δεν συνέβαινε. 

Η δουλειά του ήταν εξαιρετική, οι πελάτες ευχαριστημένοι. 

Εις μάτην. Σχεδίαζε πια ελάχιστα και με δυσκολία, έψαχνε στο στοκ των υφασμάτων τεκμήρια για την αχρηστία του. 

Όταν έφθασε να βγαίνει έξω στους δρόμους και να φέρνει περαστικούς για να δουν τα χρώματα, άρχισαν να ψιθυρίζουν μεταξύ τους, να τον κοιτάζουν κρυφά. 

Βάρυνε το περιβάλλον, τον απέφευγαν, γενικώς υπήρχε μια δυσάρεστη αναμονή. 

Τότε, σε μια ύστατη προσπάθεια απεγκλωβισμού, αποφάσισε να συνεργαστεί πιο στενά μαζί της. 

Έφθασε να την προσφωνεί με το μικρό της όνομα. 

Ήταν βέβαια ολοφάνερα άσχετο, δεν μπορεί να τον παρεξήγησε, αλλά αυτή η, έστω, επαγγελματική προσοχή, την έκανε χαρούμενη. Πάντως από τότε που ατόνησε το δημιουργικό του σφρίγος σαν να έλαμπε λίγο αυτή, σαν να τονώθηκε το σώμα της. 


Έκαναν με ευλάβεια και προσήλωση τις μίξεις των χρωμάτων. Διάβαζαν δυνατά από τους πίνακες αναλογιών, μέτραγαν με ακρίβεια χιλιοστού τις δοσολογίες. 

Με χτυποκάρδι άπλωσαν τις κουρτίνες. Του 'ρθε να βάλει τις φωνές. Ένα χρώμα εμετού διαπερνούσε όλο το ύφασμα. Όλος του ο θυμός στράφηκε σε κείνη. Την έκανε σκουπίδι. 

«Τι σκατά γίνεται εδώ. Δεν προσέχεις! Άλλα σου λέω, άλλα κάνεις. Άι στον διάολο πια». 

Έβαλε τα κλάματα. Έκλαιγε αναρροφητικά, συριχτά, λίγο σαν μικρό παιδί, αλλά με βαθιά πικρία και παράπονο. 

Πήγε κοντά της και έβαλε τις παλάμες του στους ώμους της. 

Αυτή η επαφή τον κατατρόμαξε. Απόλυτη απώθηση, μα και απόλυτη έλξη. 

Πιέστηκε να μη φωνάξει, αλλά συγχρόνως ένιωσε το όργανό του να θέλει με τρομερή ορμή ­ που επέτεινε η παντελής έλλειψη αγάπης ­ και κακότητα, να την τρυπήσει στα μπούτια της, στην κοιλιά της, να μπει στο αίμα της. 

Τις επόμενες ημέρες του κόλλησε στο μυαλό. 

Λησμόνησε τα χρώματα, τα λησμόνησε όλα. Ανακουφίστηκε λίγο, ανακουφίστηκαν και οι υπεύθυνοι. Έδειχνε να το ξεπέρασε. 

Ένα βράδυ τον πήγε στο σπίτι της. Ήταν δύσθυμος, ένα κουβάρι αντικρουόμενων συναισθημάτων. 

Το σπίτι της ήταν ήσυχο και τακτοποιημένο. 

Έβλεπες παντού τη φροντίδα για ερωτική σαγήνη. 

Στον καναπέ που του υπέδειξε δεν κάθισε, αλλά βυθίστηκε. Ένιωθε τα μέλη του βαριά, γλυκά, να θέλουν να καταπέσουν σε πλήρη απραξία. 

Αυτή ήταν χαρούμενη, είχε έξαψη. 

Μίλαγε, μίλαγε κι όλο και πήγαινε στην κουζίνα, στην τουαλέτα. Πρόσεξε πως είχε καλύμματα στον καναπέ, στις πολυθρόνες. 

Απ' τα χρόνια του Γυμνασίου είχε να δει καλύμματα. 

Ξαφνικά ανακάθισε ανήσυχος. Τα καλύμματα είχαν όλα κίτρινες αποχρώσεις. Κοίταξε τριγύρω. Κουρτίνες, τραπεζομάντιλα το ίδιο. Κίτρινα, καφέ, καφεκίτρινα. Θυμήθηκε ότι αμέσως μόλις μπήκαν, καθυστέρησε λίγο πίσω του και άκουσε έναν ήχο, σαν να κλειδώνουν την πόρτα. 

Κράτησε την ανάσα του, το σώμα του έγινε μια παγωμένη, άκαμπτη κεραία. 

Άκουγε τώρα απ' την τουαλέτα, καθαρά, συριγμούς, πολλή ώρα. 

Έκανε να σηκωθεί, μολύβι το σώμα του, αλλά την είδε να 'ρχεται. 

Χαμογελαστή, ανέμελα σοβαρή. 

Κάθισε δίπλα του και ακούμπησε το χέρι της στον μηρό του. 

Ανατρίχιασε. 

«Τι έχεις;», του λέει. 

Την αντίκρυσε. Χαμογελούσε αινιγματικά, αόριστα. Μικρά, αδύναμα, ασπροκίτρινα δοντάκια. 

Τα μάτια της, που τον κοιτούσαν μ' ενδιαφέρον, είχαν στενέψει κι έγλειφε συνεχώς τα χείλη της. 

Είχε παχιά, μα πολύ γοργή γλώσσα. 

Ανασαίνοντας γρήγορα, έγειρε πάνω του. 

Πήρε το χέρι του και το πέρασε μέσα απ' το πουκάμισό της, στη σάρκα της. Φολιδωτή, παγωμένη. 

Του 'ρθε να ουρλιάξει, αλλά δεν βγήκε ήχος. 

Αυτή αναδεύθηκε ολόκορμα. 

«Τι έχεις;», του ξανάπε. «Ησύχασε». Και έσκυψε αργά, εξεταστικά, προς το πρόσωπό του. 

Το πιγούνι της έγινε υποτυπώδες, δυο μικρότατα ρουθουνάκια τρέμιζαν, καμπύλωσε το πρόσωπό της. 

Κατευθύνθηκε προς το στόμα του και τίναζε συνεχώς τη γλώσσα της. 

Οι φωνές της ξεσήκωσαν την πολυκατοικία. 

Ήρθαν γείτονες, τηλεφώνησαν στις πρώτες βοήθειες, στην Αστυνομία. 

Καρδιακή προσβολή. Οι άνθρωποι που τον πήραν, τσακίστηκαν να βγουν γρήγορα από εκείνο το διαμέρισμα. 

Ο γιατρός που του έκανε τη νεκροτομή έσκυψε μ' ενδιαφέρον. 

Πρώτη του φορά έβλεπε κακοποιημένη, σχεδόν σπασμένη καρδιά.

Όταν πέθανα είχα μια έντονη, εξ ύψους αίσθηση, του σώματός μου. Ένιωθα την μικρή αποστροφή αυτών που με έπλυναν και με έντυσαν. 

Με κατέλαβε ο φόβος της κάσας και του χώματος. 

Θα 'νιωθα τα σκουλήκια να σέρνονται στ' αυτιά και στα ρουθούνια μου. Θα μπαινόβγαιναν στην κάσα φίδια. Τον χειμώνα θα κουλουριάζονταν σφιχτά και παγωμένα στον σκελετό μου. 

«Τα τραβάνε τα λάδια», μου 'χε πει κάποτε ο νεκροθάφτης. Δεν ήξερα πώς ήμουν, πού ήμουν. Όσο πλησίαζε η ώρα της ταφής, τόσο με καταλάμβανε η φρίκη. 

Απ' αυτήν την κατάσταση με απέσπασε βίαια, μια τρομερή ροή πνοής. Βρέθηκα σ' ένα γαλάζιο έμπεδο, όπου ήταν χιλιάδες άσπροι, αχνοφωτισμένοι σβώλοι. Ήτανε ψυχές, ο νωπός θερισμός του θανάτου. 

Μια αλυπία με κυρίεψε, αλλά όμως δεν έχασα την συνείδηση της εν ζωή ζωής μου. Κυρίως την μνήμη. 

Ζωντάνεψε διαολεμένα. Ό, τι είχα καταχωνιάσει, τα 'λουσε όλα ένα λαμπρό φως σ' εκείνο το ουράνιο οροπέδιο. Σιγά - σιγά την αλυπία διαδέχτηκε μια πότε νοσταλγική και πότε ζοφερή πικρία. 

Έτρεμε η ψυχή μου κάθε φορά που η μνήμη ανάσερνε. 

«Θα τα θυμηθείτε όλα», ήχησε στην λεπτότατη μεμβράνη της ψυχής μου κάτι σαν φωνή και όχι τόσο η φωνή, όσο το νόημα αυτών που έλεγε. 

«Πολλές ψυχές με δυσκολία τις απέσπασα απ' το σαρκίο τους. Δεν θέλανε ν' αποχωριστούν. Αυτές οι ψυχές έχουν δύο δυνατότητες. Ή να περάσουν στην πλήρη ανυπαρξία ή να ξαναγυρίσουν με την μορφή που θέλουν στο σύμπαν απ' όπου ήρθαν, μήπως βρουν την λύτρωση. Οι άλλες ψυχές θα με ακολουθήσουν. Είμαι ο απεσταλμένος». 

Η μνήμη μου, με μια φοβερή ενάργεια πρόβαλλε τα πάντα. 

Μία, μία ξαναείδα τις ολιγωρίες μου, την αδράνειά μου, αυτά που έκανα στους άλλους, ενώ δεν ήθελα να μου κάνουν οι άλλοι. 

Τις φριχτές προδοσίες μου που ελαύνονταν απ' την λαγνεία μου, τις βιασύνες μου και τις μακροχρόνιες καθυστερήσεις μου που δημιουργούσαν καταγέλαστους αναχρονισμούς. 

Τα χρέη μου που όσο πιο άϋλα και ανομολόγητα ήταν, τόσο πιο βαριά και ασήκωτα μου φαίνονταν. 

Την διαρκή, νυχτοήμερη αίσθηση της οφειλής μου. 

Την έλλειψη συνέσεως που εμπόδιζε την απομάκρυνση, την φιλοδοξία που οδηγούσε προς το κέντρο. Προς τους κρότους, τον κουρνιαχτό και την αναξιοπρέπεια. 

Την υπερηφάνεια που την τσαλαπάτησε η συναλλαγή είτε προς τα πάνω, είτε προς τα κάτω. 

Κοντολογίς την είχα κατακουρελιάσει την ζωή μου. 

Ευτυχώς που συχνά η μνήμη ανάσερνε και τόπους θαλπωρής με αεράκι και αθώα λογάκια, ξένοιαστα και δροσερά καλοκαίρια, σχεδόν πάντα απ' την πρώτη νιότη μου. 

Μια εικόνα δε, την επανέφερε συνεχώς, με επιμονή. 

Είμαι παιδάκι, αρχές καλοκαιριού και με τ' αδέλφια μου πηγαίνουμε στο χωριό μας, στην γιαγιά μας. Απόλυτη χαρά κι αιθρία είναι η ύπαρξή μας. 

Το λεωφορείο σταματάει σε μια κωμόπολη. 


Είμαι στο καφενεδάκι του σταθμού και με νανουρίζουν φωνούλες - καμπανούλες, η προσδοκία του βουνού μου, τα τζιτζίκια. Ξάφνου στα τζάμια του καφενείου προβάλλει ένα κοριτσίστικο σοβαρό πρόσωπο και με κοιτάζει με έκδηλη περιέργεια και ταραχή. 

Μια ελάχιστη γλυκοθυμία γέρνει τα βλέφαρά μου και μόλις τα ξανανοίγω έχει φύγει. 

Κελαριστό ρυάκι ήταν τότε η ζωή μου. Πότε βρώμισε; Πότε άρχισε η δυσαρέσκεια; 

Η μνήμη σαν να 'θελε να με βοηθήσει, μου έδειξε ένα άλλο καλοκαιράκι κάπου στις απαρχές της ενήλικης ζωής μου. Ω, το βλέπω καθαρά. Πριν απ' αυτό το καλοκαίρι ήμουν ολόκληρος. 

Αφέλεια, αθωότητα, δροσιά, χάρις κι ευχαρίστηση πότιζαν τη ζωή μου. Είναι μια μικρή θάλασσα, ένα κορίτσι το ίδιο ολόκληρο, μονάχα λίγο στοχαστικό και εξεταστικό. 

Τι να έγιναν εκείνες οι προσεχτικές φωνούλες, εκείνα τα γλυκαπορούντα βλέμματα; Με τον χειμώνα χαθήκαμε. 

Τότε άρχισαν οι ομιχλώδεις παιδικές μου επιθυμίες να γίνονται πιεστικές ανάγκες, οι κοινωνικοί νόμοι και τα καθήκοντα ν' αποκτούν τερατώδη φυσική ισχύ. 

Οι επιταγές και οι εντολές εξαφάνισαν τις θελήσεις και τις αρέσκειες. Παράδερνα μόνος μου. 

Η ανελευθερία που με είχε σφιχταγκαλιάσει γεννούσε κι άλλη ανελευθερία. 

Όποτε επιχειρούσα να παρακούσω, γύριζε τα πάνω - κάτω η ζωή μου, σαν να 'βγαινε ο ήλιος απ' τη Δύση. 

Όμως ούτε είχα την απαραίτητη αδιαφορία για να συστοιχηθώ. 

Έτσι έγινα μισός, μετέωρος και φοβισμένος. Η αγάπη που διπλασιάζει το καλό και μοιράζει το κακό, ίσως μου 'δειχνε τον δρόμο, ίσως όπλιζε τη θέλησή μου με θάρρος, ίσως αφαιρούσε υπακοή και φόβο. 

Από κείνον το χειμώνα και πέρα, χειμώνας ήταν η ζωή μου. 

Ο κόμπος που άλυτος με ακολουθούσε απ' τη γη, ήταν ότι σχεδόν ποτέ δεν ήμουν εν ζωή ολόκληρος στις στιγμές του παρόντος. 

Διέφευγε η ουσία μου, πότε στις αναμνήσεις, πότε στις προσδοκίες. Ούτε τη μουσική απόλαυσα ποτέ τελείως, ούτε τον ήλιο και τα πουλιά της αυγής, ούτε τις δροσιές και τους κάμπους. Πίσω απ' το λούστρο χαράς μια μόνιμη βαρυθυμία είχε ρίξει βαριά άγκυρα. Στα ταξίδια μισός, ο άλλος μισός πίσω. Στους ανθρώπους, στις συνομιλίες, στους περιπάτους, μισός. Ο άλλος μισός αλλού. Μόνο στο βίαιο βάδισμα κάπως ξεχνιόμουν. 

Σαν να δημιουργούσε η αδράνεια φυγόκεντρες δυνάμεις, η σκέψη έμενε πίσω, πλην όμως με ακολουθούσε κατά πόδας και μόλις σταματούσα ξανακυλούσε με ορμή στο σώμα μου. 

Όλη μου τη ζωή με προειδοποιούσε το σώμα μου με μικρούς αθέλητους αναστεναγμούς, αλλά δεν έκανα τίποτα για να το ανακουφίσω. 

Η ανελευθερία είχε ατονήσει και την δύναμή μου. 

Στον ύπνο μισός. Με στεναγμό παραδινόμουν, με στεναγμό ξυπνούσα. 

Ζωή εσωστραμμένη, ζωή ανεόρταστη. Καμιά φορά φανταζόμουν τον εαυτό μου ελεύθερο σε ανθισμένες ραχούλες της Λαμπρής. Πόσο θα χαιρόμουν με τις ζωγραφιές στ' αυγά, πόσο εύγεστα θα ήταν τα κουλούρια, πόσο εγκάρδιες οι ευχές. Έβλεπα τώρα το σώμα μου κλεισμένο στο φέρετρο. Περιέργως, δεν φοβόμουν. 

Άλλες πικρές σκέψεις υπέρτερες είχαν επικρατήσει. 

Η μάσκα του προσώπου είχε πετρώσει σε μια στυφή δυσαρέσκεια. Δέος, πόνος και κατεπείγουσα νοσταλγία κυρίεψαν την ψυχή μου, όταν η μνήμη με ξαναπήγε στο μικρό καλοκαιράκι, στη ζωή. Ω ζωή, ω ζωή. 

Όχι, δεν ήθελα να περάσω αμετάκλητα στην ανυπαρξία. Ποθούσε η ψυχή μου να επιστρέψει. Για το ταξίδι του γυρισμού διάλεξα να γίνω πεταλούδα. 

«Μπορεί», ήχησε στην ψυχή μου, «να μη βρεις ποτέ την ανακούφιση. Μπορεί για πάντα να περιπλανιέσαι». 

Ούτε στιγμή δεν σκέφτηκα ν' αρνηθώ. Ποθούσε η ψυχή μου και την τιμωρία της. 

Έξαφνα βρέθηκα σ' ένα τρομαχτικό και σαγηνευτικό περιβάλλον. 

Σαν να 'χει μεγεθυνθεί πενήντα εκατομμύρια φορές μια σταγόνα νερού, που βλέπει ο ερευνητής στο μικροσκόπιο. Σβιν, σβιν, περνούσαν συνεχώς θεόρατες κοτρώνες δίπλα μου. 

Ήμουν όμως, άτρωτος και όποτε ήθελα γινόμουν αόρατος. 

Φτεροκοπούσα μπερδεμένος σε χιλιάδες κατευθύνσεις. 

Πότε διέσχιζα πυρακτωμένα πεδία που τα κατάκαιγαν δεκάδες ήλιοι, πότε πάλι ατέλειωτους σκοτεινούς πάγους και συμπαγή πετρώματα. 

Τον πρώτο καιρό τόσο πολύ απορούσε και θαύμαζε η ψυχή μου, που παραλίγο να ξεχάσω την προορισμό μου. 

Μια φορά βρέθηκα σ' ένα μέρος με χιλιάδες πλανήτες που είχε φτάσει το τέλος τους και έσκαγαν σαν πυροτεχνήματα. 

Ανεκλάλητο θέαμα χρωμάτων. Σαν να 'χουμε σ' όλη τη γη ναυτική εβδομάδα, κι όλη η γη να 'ναι χιλιάδες λιμανάκια απ' όπου να εκτοξεύονται πυροτεχνήματα. Κι όλο αυτό το κακό, χωρίς τον παραμικρό ήχο. Παφ, παφ, παφ συνεχώς. 

Ταξίδευα, ταξίδευα. Συνήθως δεν κινούσα τα φτερά μου, αφηνόμουν στις δυνάμεις του σύμπαντος. 

Άλλοτε κατρακυλούσα σε άπατα βάραθρα κι άλλοτε πάλι ελαφροί κυματισμοί με λίκνιζαν σ' ασπρογάλαζο, αιθέριο αφρό. 

Σαν να 'χε πραγματοποιηθεί η επιθυμία που είχα όταν ταξίδευα με αεροπλάνο, ν' ανοίξω το παράθυρο να πέσω απαλά στα άσπρα σύννεφα, να παίξω και να ξεκουραστώ. 

Ξεχνιόμουν αυτές τις ωραίες στιγμές, αλλά πάλι αναπολούσα το αεράκι που δεν με δρόσισε επί γης και ορμούσα ξανά για να την βρω. 

Μια φορά που βρέθηκα σε αλληλοδιασταυρούμενα σ' όλον το χώρο ποτάμια φωτός, παραλίγο να χαθώ για πάντα. Φουρτουνιασμένα ποτάμια σ' όλα τα χρώματα του ουράνιου τόξου. Με τρομερή ορμή και παφλασμό χανόταν στα αστρικά βάθη σαν ατέλειωτες νεροτσουλήθρες. Άρχισα να κάνω καλαβαταρία από το ένα στ' άλλο. 

Αλλά ένα ποτάμι πέρασε τα όρια του σύμπαντος και βρέθηκα σ' ένα άλλο σύμπαν. 

Η καλή μου τύχη και πιο πολύ ο καημός μου για τη γη, με ξανάφεραν πίσω. 

Για καιρό στην ψυχή μου είχε χαραχτεί ένα λίγο έμφοβο και παράξενο χαμόγελο, αλλά δεν θυμόμουν τίποτα απ' αυτό το μέρος. 

Φαίνεται θα υπήρχαν άλλες διαστάσεις, απροσπέλαστες ακόμα και για τις ψυχές. 

Μια φορά που έτρεχα αδημονώντας με αστρική ταχύτητα, βλέπω πλάι μου στο βάθος, μερικούς σβώλους αχνοφωτισμένους, σαν τις ψυχούλες που 'χα δει σ' εκείνο το ουράνιο πεδίο. 

Καρδιοχτύπησα. Σαν να ξαναγύριζα στην γειτονιά που μεγάλωσα, μετά από πολύχρονο ταξίδι. 

Ήταν ο ήλιος, η γη και οι άλλοι πλανήτες. 

Του ήλιου κόντευαν να του τελειώσουν οι μπαταρίες, και η γη κρύωνε και σιγά - σιγά πάγωνε. 

Κατεβαίνω στην Κεντρική Ευρώπη, ακολουθώ την μεγάλη οροσειρά προς τον Νότο και βρέθηκα στ' Ακροκεραύνεια όρη. Ήξερα ότι η ουρά τους κατέληγε στο αγαπημένο μου βουνό, στην Μουργκάνα. 

Παντού ήταν ερημιά. Άνθρωποι δεν υπήρχαν, ούτε άλλη μορφή ζωής. Η νύχτα δεν διαδέχονταν την ημέρα. Ένα θαμπό ημίφως επικρατούσε παντού. 

Τα δέντρα είχαν αρχίσει να γίνονται μολυβί πετρώματα. 

Φτάνω στην Μουργκάνα και πάγωσε η καρδιά μου. Δεν υπήρχαν πια χωριά. Αφομοιώθηκαν απ' την ερήμωση. Το μόνο που αναγνώρισα με συγκίνηση ήταν οι σταχτιές επάλληλες πλάκες στις λοφοπλαγιές. 

Τι να έγιναν όλες εκείνες οι φωνούλες των γυναικών που αλώνιζαν, λίχνιζαν, που μάλωναν με τις αίγες; 

Σε ποια στρώματα, σε ποια ύψη να ταξιδεύουν τα τραγούδια τους; 

Σε ποια ουράνια δώματα να βρίσκονται οι ψυχές τους; 

Τι να 'γιναν τα θροϊστά, κίτρινα χορτάρια του Αυγούστου; 

Οι δίκαιρες συκιές, τα βούσικα, οι κοκκιναπιδιές, τα κράνια, τα υπόλευκα μανούσια και οι ασπροκόκκινες καμπανούλες του φθινοπώρου; 

Πέρασα απ' τους Φιλιάτες. Ερημιά· όλα πήγαιναν να γίνουν συμπαγής βράχος. Τι να 'γινε εκείνη η σμείξη της θαλασσινής αύρας και του ευωδιαστού ρεύματος που κατέβαινε απ' το βουνό; 

Πουθενά η ανάσα δεν ήταν πιο μοσχομυριστή από κείνη την πολίχνη. 

Έφτασα στην πόλη μου. Η θάλασσα είχε υποχωρήσει, ο κόλπος της ήταν ένα τρομαχτικό βάραθρο. 

Η Κέρκυρα φάνταζε σαν ένα τεράστιο βουνό προς τα κάτω. 

Λίγα νερά φέγγιζαν ασημένια, μαύρα, στα βάθη. 

Πλάι στα νερά υπήρχαν λίγοι άνθρωποι ανήμποροι και βαθιά λυπημένοι. 

Όλοι οι άλλοι άνθρωποι είχαν φύγει για άλλους πλανήτες πριν πολλά χρόνια, μόνον αραιά και πού έβλεπες μικρές ομάδες κοντά στα νερά. 

Αυτοί που έμειναν δεν μπορούσαν να αποχωριστούν απ' τη γη. Έπασχαν από μια βαθιά νοσταλγία, από μια λύπη θανάτου για το παρελθόν. 

Το πατρικό μου άφαντο. Πού να είναι τες οι λεμονιές της μάνας μου; Πού να 'ναι το δασάκι με τα πεύκα; Όλα εκείνα τα λογάκια που λέγαμε κι ακούγαμε παιδιά σε ποια ουράνια αντηχεία να αντανακλώνται; 

Πήρα τον δρόμο για την μικρή θάλασσα του Δρεπάνου. 

Τίποτε δεν χάραζε πιο ευχάριστα την καρδιά μου και τον νου μου, όσο ζούσα, απ' τις κόκκινες και ροζ πικροδάφνες στις άκρες του δρόμου. 

Ω, πόσες προσδοκίες, πόσες σκέψεις και όνειρα με πλημμύριζαν, όταν το άλκιμο σώμα της νεότητας με πήγαινε σε κείνη την αμμουδιά. 

Όταν έφτασα είδα ένα κορίτσι να κοιτάζει απελπισμένα προς την λίγη θάλασσα. 

Αυτό το κορίτσι από τότε που θυμόταν τον εαυτό της, άλλο δεν είχε στα σωθικά της από αγωνία και βουβό πόνο. 

Η ερήμωση είχε προχωρήσει και στην ψυχή της. 

Δεν ήξερε τι της έφταιγε, ούτε μπορούσε να το διώξει με κραυγές ή με δάκρυα. 

Πλησίασα αόρατος και είδα τα μάτια του κοριτσιού. 

Τα 'χασα. Ήταν ίδια με τα μάτια της μικρής κοπέλας στον σταθμό των λεωφορείων, ίδια με τα μάτια της πρώτης μου αγάπης. 

Δεν είχε ξεχάσει η ψυχή μου τα χρώματά τους, την στοχαστική τους λύπη. Μόνον που η πικρία και τα ερωτηματικά σκίαζαν απόκοσμα τα μάτια αυτού του πλάσματος. 

Ω, αν είχα τρόπο θα της έλεγα το τραγούδι που της έλεγε το στόμα της νιότης μου. 

Δεν θα μας δει άλλος κανείς 
μόνο το φεγγαράκι, 
άνοιξ' το παραθύρι σου 
για να σε δω λιγάκι. 

Παρουσιάστηκα και ακούμπησα μαλακά στο χέρι της. 

Ταράχτηκε πολύ. Με φόβο και καρδιοχτύπι με πιάνει απαλά και με κοίταξε με προσήλωση. 

Ένα δάκρυ έφεξε στα μάτια της. 

Ένα δάκρυ λυτρώσεως και για κείνη και για μένα. 

Πρώτη μου φορά ένιωσα το θείο συναίσθημα της ολοκληρώσεως, της απολύτου διαθέσεως. Ό, τι ήθελε να με κάνει. Ήμουν ελεύθερος. 

Αν είχα στόμα θα ούρλιαζα απ' την ευχαρίστηση. Λύθηκε ο κόμπος, με άφησε απ' τα χέρια της και αφέθηκα να παρασυρθώ στην άβυσσο της αμεριμνησίας.

Δεν είδε άσπρη μέρα κοντά του. Έτσι λέγανε στο χωριό, αλλά ποιος μπορεί να ξέρει. Όλοι τότε απόρησαν. Το άρρωστο; Το άρρωστο, το ανάπηρο, το δολιοπαίδι, τέτοια και παρόμοια έλεγαν. Έγινε ο γάμος και την ίδια μέρα ζεύτηκε. Στα λόγγα για κλαρί, στις γαύρες και στα ξερικά, όργωμα, θέρο, στην αράδα με τις αίγες. Όλη την μέρα, όλα τα χρόνια και κόντευαν τριάντα τόσα. Όσο άργαζαν και σκλήραιναν τα χέρια της, τόσο αυτός άσπριζε και μαλάκωνε απ' την κλεισούρα και το καθιστό, Πόσες φορές γύρισέ από τον άλλο κόσμο; Τώρα και τώρα θα πεθάνει και την άλλη μέρα τον έβλεπαν να λιάζεται, στην πάνινη καρέκλα, με κουβέρτες στα πόδια. Μοσκοβόλαγαν κι αυτός κι οι κουβέρτες. Γιατρούς, γιατρικά, νοσοκομεία κάθε τόσο.

Δεν τα ‘βγαζαν πέρα, έγινε και μικρομπακάλισσα. Κατέβαινε στο Φιλιάτι και αγόραζε αλάτι, ζάχαρη, φτηνοπαίγνιδα, που μεταπουλούσε σε μια τρύπα που διαμόρφωσε στο σπίτι τους. Αυτό στάθηκε και η αίτια ν' ακουστούν μια και μοναδική φορά στη χωριό. Έχασε κάποτε το λεωφορείο και ξημέρωσε στο Φιλιάτι. Με το που ήρθε, οι φωνές του σήκωσαν το χωριό, δεν της βγήκε κουβέντα. Μονάχα του 'πε αφού ξέσπασε «σώπα γινήκαμαν όνομα».

Από κείνη την μέρα άλλαξε κι αυτή. Έκοψε την εκκλησία που πήγαινε καμιά φορά, τους έκοψε όλους. Απ' τις δουλειές στο σπίτι. Στο μαγαζί δεν άλλαζε λόγο μ' άνθρωπο, πέρα από τ' αναγκαία. Γέρασε πριν την ώρα της. Τα χείλη και τα βυζιά έμασαν, γιόμισαν χαρακιές το σώμα κόντυνε, οι ώμοι μπήκαν. Αν όμως κανένας έβλεπε τα μάτια της θα τα 'χανε, ώρες ώρες, απ' την ησυχία και την γλύκα που 'χαν μέσα. 

Έσβησε γαλήνια. Χρόνια με την αρρώστια, τον αψήφαγε τον θάνατο. Τον τελευταίο καιρό δεν σηκωνόταν καθόλου απ' το κρεβάτι. Του ανασήκωνε λίγο το χέρι, τ' άφηνε, κι αυτό ντουπ, έπεφτε άψυχο.

«Δεν μπορώ άλλο» της είπε. «Δεν θα με βρει η άνοιξη». Την μέρα που θα πέθαινε, της έδωσε, τις τελευταίες παραγγελίες. Αυτή να τον κουμαντάρει νεκρό, να τον βάλει πλάι στη μάνα του, να του 'χει κιβούρι καθαρό και με λουλούδια, όπως τον είχε καθαρό τόσα χρόνια στα ζώντα.

«Δεν βαρυγκώμησα με την ζωή μου γιατί ήσουν εσύ. Δεν φοβούμαι πως θα πεθάνω γιατί είσαι εσύ. Φεύγω ευχαριστημένος γιατί είχα εσένα».

Κόμπιασε πολλή ώρα.

«Για κείνη την μέρα θέλω να σχωρεθούμε.»

Έσκυψε το κεφάλι της. Της το κράτησε ζεστά και την κοίταξε στα μάτια με όλη την αγάπη του.

«Στάθηκες άξια πλάι μου σου χαράμισα την ζωή, σχώρα με».

Ξέφυγε απ' το βλέμμα του, έσκυψε πάλι το κεφάλι, δεν έκρινε. 

Στην αγκαλιά της άφησε την τελευταία πνοή.

Αυτή τον έπλυνε, αυτή τον ξύρισε, αυτή τον έντυσε. Αυτή είχε την έγνοια για όλα. Δεν άφησε άλλον. Δεν πρόσπεσε ποτέ σε κανέναν, όσο ζούσε, όχι τώρα. Δεν ένιωσαν τίποτα γι' αυτούς, κι ας έλεγαν για τα αταίριαστα ζευγάρια «παρ' τα μάτια μου και δες». Ας το 'λεγαν τίποτα δεν ένιωσαν. Τι ήξεραν απ' το κορμί του, την κίνηση του, που ενοχλούσε λιγότερο από μερμήγκι; Δεν του άκουσε ποτέ φλέμα, δεν σιχάθηκε ποτέ. Ούτε άσχημο λόγο του άκουσε. Μονάχα εκείνη την μέρα, που δεν σβήστηκε ποτέ από μέσα της κι όλο την έκλωθε και την έκλωθε τα χρόνια που ακολούθησαν. Τι ήξεραν για τα μάτια του, που δεν χόρταινε να πλέει μέσα τους; Όλος εκείνος ο πόνος, η αξοδεψιά, η ανημπόρια γύρισαν κι έγιναν χρώματα και ζέστα και ανθρώπινο μέστωμα και βαθύτατη παρηγορητική αδιαφορία και πίστη.

«Θα διαβεί, πουλί μου, θα διαβεί, κι αλλού θ' ανταμώσουμε» σαν να της έλεγαν.

Και πως έλαμπαν σαν την αντίκριζαν. Ήταν περήφανη γι' αυτήν την λαμπρότητα που 'χε μέσα κι όσα το κορμί δεν μπορούσε. Άναβε τις νύχτες το φως, για να τα δει μιαν άλλη φορά, κι αυτός ήξερε και τα έσμιγε με τα δικά της, χαρμόσυνα, γαλήνια, ανάλαφρα. Ήταν όλος εκεί. Και δεν ήταν όμως. Μονάχοι είμαστε, πουλί μου, μα για πράγματα που μόνο εμείς νιώθου-με έχουμε ο ένας τον άλλον και δεν τον έχουμε, μα που εγώ θα σ' αφήσω μόνο όταν πεθάνω και ούτε τότε θα σ' αφήσω, Έχασε τα μάτια του, έχασε τον κόσμο. Ποιος ανήμπορος. Το 'νιωσε απ' την στιγμή που πρωτοκοιτάχθηκαν. Όχι; δεν πήγε χαράμι η ζωή της. Αγάπησε κι αγαπήθηκε: Ας τον είχε ζωντανό κι ας μην άκουγε ούτε την κουβέντα του.

-Αυτή έσκαψε τον τάφο. Να μην υποχρεωθεί σε κανέναν από κείνους τους άντρες. Κλοιός. Τόσα χρόνια σε κλοιό, Έρχονταν στην τρύπα τάχα για κάνα τσίπουρο κι ένιωθε στην πιο άχρωμη κουβέντα, στο πιο καλόβολο βλέμμα την αρσενική κρούση.

«Τι να σου κάνει το ανάπηρο. Εδώ είμαι 'γω». Εκεί ήταν όλοι. Από δεκαπεντάχρονα παιδιά, μέχρι τους γερόντους και τους φαντάρους του φυλακίου. Κλοιός. Όταν άρχισε να πηγαίνει στο Φιλιάτι, έγιναν κι εχθρικοί.

«Δεν σου κάνουμε εμείς; Πας σε ξένους;»

Εχθρικοί και ωμοί. Περίτρεχαν το κορμί της με βλέμμα επίμονο, αδιάντροπο, σαλιωμένο. Ένας έφτασε τρέμοντας να κολλήσει πίσω της. Να ‘ξεραν από μια μεριά πόση χαρά της έδιναν. Αυτή αγάπησε κι αγαπήθηκε.

Στο ξενύχτισμα έκατσε στην κορυφή, στο κεφάλι του, και κάθε τόσο καθάριζε λίγο σάλιο που 'φευγε απ' το μπαμπάκι, ταχτοποιούσε τα σεντόνια, τα λουλούδια, Τα χαράματα, με το πρώτο φως έπιασαν οι γριές και οι γυναίκες το μοιρολόι. Άρχισαν με τις παραγγελίες για τους δικούς τους νεκρούς. Έλεγε μια γριά για τον γιο της.

«Να του πεις, ωρέ Χριστάκη μου, καλά λόγια. Τα παιδάκια του τα ‘χουν τ' αδέρφια του, καλύτερα απ' τα δικά τους»,

Κατόπιν άρχισαν όλες μαζί να λένε για τον νεκρό.

«Ώρα καλή, μωρέ βασανισμένο κορμάκι, να σ' αναπάψει ο Θεός».

Τα 'κλωθαν σ' έναν κύκλο αφόρητης απώθησης και λυτρώσεως. Αγρίευε ο σπαραγμός, απάνθρωπος, ανηλεής κι έπεφταν κατόπι, τρομαγμένες οι ίδιες, σ' ένα κατηφορικό, ανακουφιστικό «ου ου ου ου ου...».

Έλεγε το στόμα τους κουβέντες που δεν έβγαιναν απ' το μυαλό, ούτε απ' την καρδιά, παρά από έναν σκοτεινό άνυδρο τόπο, που είναι λίγο να τον πούμε ψυχή. Μονάχα αυτή ήταν βουβή, μια στεγνή γραμμή το στόμα της. Λίγο πριν κάνουν την εκφορά άρχισε μια, κατά το έθιμο, να μιλάει με το στόμα του νεκρού.

«Σ' ευχαριστώ, μωρή νοικοκυρά μου, για όσα έκανες για μένα και να στα χαλαλίσει ο Θεός».

Τότε πρώτη της φορά σηκώθηκε κι έπεσε πάνω στο αγαπη-μένο πρόσωπο. Άνοιγε το στόμα της να μιλήσει, δεν έβγαινε ήχος. Σαν της όρνιθας το στόμα, που το κεφάλι είναι πέρα σφαγμένο κι ανοίγει το ράμφος απελπισμένα, να στείλει αέρα που. Του άνοιγε τα παγωμένα μάτια να δει τις κόρες, να του μιλήσει εκεί. Χαμένες, έβλεπε μόνο λερωμένο άσπρο. Εν τέλει βγήκε ήχος ασθενικός, που τον άκουσε μονάχα ο νεκρός.

«Σχωρα με. Σχώρα με».

 
Αξιότιμε κύριε, 

Από εδώ που βρίσκομαι (και μένω από πολλούς καιρούς σ' αυτό το μακρινό αστέρι), κάπου κάπου έχω την περιέργεια και παρακολουθώ τα δικά σας, όχι βέβαια για να δω αν θα γράψουν κάτι για μένα, όσο για να ικανοποιήσω παλιές ανθρώπινες αδυναμίες. 

Η τύχη το 'φερε να κατοικώ στον Παράδεισο περίπου δεκαπέντε χρόνια. Ζω εντελώς φανταστικά (αυτή τη λέξη δεν μπορώ να σας την εξηγήσω πρόχειρα) και αυτό μου δημιουργεί περίπλοκα προβλήματα. Ένα απ' αυτά είναι πως δεν έχω κανέναν γνωστό μου για παρέα. Είναι περίεργο και εξωφρενικό μέσα σε τόσες χιλιάδες να μην μπορώ να διακρίνω έναν άνθρωπο της γειτονιάς μου. Όσο για κείνους που γνώριζα απ' τις εφημερίδες (επιστήμονες, αθλητές, καλλιτέχνες), αυτοί ζουν όπως τα ξέρετε και στη Γη. Κήποι, μέγαρα, αυτοκίνητα και βέβαια μαζί μας καμιά επαφή. Νομίζω όμως πως αυτές οι δυσκολίες δημιουργούνται καμιά φορά κι απ' τις απρόβλεπτες καταστάσεις, καθώς βλέπω νύχτα μέρα να μεταφέρονται σε πολύ μακρινές αποστάσεις όλοι εκείνοι που κάποτε γνωριστήκαμε. Χώρος φυσικά υπάρχει, αλλά μέχρι να τακτοποιηθούν όπως πρέπει, τα προβλήματα που εμφανίζονται κάποια στιγμή δημιουργούν εξωφρενικές δυσχέρειες. Σ' έναν από τους τελευταίους πολέμους μαζεύτηκαν ξαφνικά τόσοι πολλοί, φέρνοντας μαζί και τα παιδιά τους, που αναγκάστηκαν να τους βάλουν να κοιμούνται σε ράντζα στους διαδρόμους των κτιρίων μέχρι ν' αποφασιστεί σε ποια κτίρια θα τοποθετηθούν οριστικά. Για παράδειγμα έχω να σας αναφέρω, για το γούστο του πράγματος, το εξής. 

Πριν από μένα, στο ίδιο δωμάτιο που μένω τώρα, έμενε κάποιος ποιητής. Με την ποίηση πάντα με έδενε μια μυστική σχέση. Έχω περάσει πολλές νύχτες αγρυπνώντας, διαβάζοντας ποιήματα σ' εκείνο το σαραβαλιασμένο σπίτι της οδού Ευβοίας. Συχνά τύχαινε να παρακολουθώ και ποιητικά βραδινά που ήταν τόσο της μόδας σ' εκείνα τα ηλίθια χρόνια. 

Είχα γνωρίσει κάμποσους ποιητές και μεταξύ εκείνων κι ετούτον και χάρηκα που τον συνάντησα και δεν έβλεπα την ώρα να του το πω και ίσως να με θυμόταν και να κάναμε παρέα. Εν πάση περιπτώσει, όταν έφτασα, μου λέει ο άγγελος εσύ θα μείνεις εδώ και ο ποιητής θα περάσει απέναντι. 

Ο ποιητής που ήταν μονόχνωτος άνθρωπος, βασανισμένος είναι η αλήθεια από τις αρρώστιες, τις φυλακές και τη γυναίκα του, σηκώθηκε και πήγε απέναντι με μισή καρδιά, αλλά στην απέναντι πολυκατοικία δεν είχε, λέει, αρκετή θέρμανση κι αυτό τον στενοχώρησε. 

Έρχεται πίσω αμέσως και σαν μαινόμενος ταύρος μού λέει: 

Εσείς, κύριε, γράψατε ποτέ στη ζωή σας; 

Όχι, λέω εγώ και κοκκινίζω και να τώρα εγώ, που ποτέ δεν είχα πει στη ζωή μου ψέματα, αναγκάζομαι να του λέω μέσα στον Παράδεισο. 

Τότε, μου λέει, ή είστε μουσικός ή ζωγράφος. 

Ναι, λέω εγώ και ανασαίνω κανονικά, που επιτέλους λέω καθαρά αυτό που με βασάνισε τόσα χρόνια και που δεν τόλμησα ποτέ να το πω και που κανείς ποτέ δεν μου 'χε αναγνωρίσει. Είμαι ζωγράφος, κύριε. 

Να πάτε με τους ζωγράφους, λέει μοχθηρά. Εκεί είναι η θέση σας. 

Ο άγγελος, που όλη εκείνη την ώρα άκουγε σιωπηλός, του είπε πως μπορούσε να κάνει υπομονή λίγες ώρε, ς μέχρι να 'ρθει από τη Γη κάποιος υδραυλικός να διορθώσει το καλοριφέρ. Ο ποιητής ήταν ανένδοτος. Τον παρεκάλεσα κι εγώ, αλλά μάταια. Μ' έβαλαν με τους ζωγράφους, λοιπόν (τους οποίους, ειρήσθω εν παρόδω, δεν είδα ακόμη) και ησύχασα, ώσπου μια μέρα με ειδοποίησαν ότι μπορούσα να εγκατασταθώ στο δωμάτιο του ποιητή. (Φαίνεται ότι σκοτεινοί κύκλοι μεσολάβησαν και ήθελαν να με διώξουν από τις τάξεις των ζωγράφων, δεδομένου ότι δεν είχα κανενός την αναγνώριση όσο ζούσα και δυστυχώς αυτή η άδικη τύχη με ακολουθούσε και στους ουρανούς...). Ρώτησα τι συμβαίνει και μου είπαν ότι ο ποιητής μεταφερόταν αλλού, δίπλα στους μεγάλους ποιητές του ταλαιπωρημένου γένους μας, ότι στη Γη είχε ανακηρυχτεί αθάνατος κι ότι υπαίτιος γι' αυτό ήταν ο ποιητής Τάκης Σινόπουλος, που μεσολάβησε και γράφτηκε κάτι γι' αυτόν σ' ένα περιοδικό της συμφοράς, με τη σκέψη να 'χει κάποιον να μιλάει, όταν θα 'ρχόταν κι αυτός κάποτε στας αιωνίους μονάς. 

Πέρασαν όμως τόσα χρόνια και κανένας αληθινός ποιητής δεν έρχεται, δεδομένου ότι αυτά τα πράγματα μαθαίνονται αμέσως. Ένας στιχουργός ήρθε μόνο, ταλαιπωρημένος και δυστυχής, και μου 'φερε το απόκομμα της εφημερίδας που γράψατε για μένα, αυτό που λέτε ότι ανακαλύψατε τα έργα μου σε μια αποθήκη και ήταν έτοιμα να τα πετάξουν στα σκουπίδια και τα σώσατε ­ τι ευγένεια! ­ και λέτε ακόμη ότι αρχίσατε κιόλας έρευνες για τη ζωή μου να μάθετε τα τι και τα πώς, τι τα θέλετε αλήθεια; ­ και δεν βρίσκετε, λέτε, κανένα που να είχε υποψιαστεί ότι ζωγράφιζα και δεν έχω δυστυχώς τα υπόλοιπα άρθρα σας, μου λείπουν, δεν έχω τη δυνατότητα να τα βρω και πώς άλλωστε να μου τα στείλετε, τέλος πάντων. 

Συνεχίζω χωρίς να κρατώ καμία σειρά και απαντώντας όσο μπορώ στα πιο κύρια σημεία του άρθρου σας για την αθέατη ζωή και το έργο μου. Κατ' αρχήν εδώ είμαι υπεύθυνος, κάτι σαν επιστάτης, σ' ένα μεγάλο περιβόλι και τον τελευταίο καιρό έχει πέσει πολλή δουλειά. (Συνεχίζω το γράμμα μου ύστερα από δέκα χρόνια απ' τη στιγμή που το άρχισα κι αυτό γιατί δεν προλαβαίνω μήτε να το ξαναδιαβάσω μήτε να θυμηθώ αν εκείνα που σας έγραψα πιο πάνω τα ξαναγράφω). 

Και κάποτε στη ζωή μου, λοιπόν, ήρθαν τα πιο θλιβερά. Έβλεπα να πεθαίνουν ο ένας μετά τον άλλο και το σπίτι μια εποχή μου φαινόταν πολύ μικρό κι άλλοτε απέραντο. Το επάνω πάτωμα είχε αχρηστευτεί σχεδόν ούτε ανέβαινα πια, παρ' όλο που άκουγα κάποιους θορύβους και κάτι σαν λαχανιασμένα τρεχαλητά. Ήξερα βέβαια πως θα ήταν ανόητο να πιστέψω ότι υπάρχουν φαντάσματα, αλλά όσο οι θόρυβοι μεγάλωναν κάθε νύχτα τόσο και πίστευα πραγματικά στη μοναξιά μου. Έτσι και κάπως έτσι έμαθα να ζω στη μοναξιά. 

Όλα εκείνα που ακολούθησαν, όχι πως είναι δύσκολο να τα πω, αλλά όση προσοχή και να δώσετε δεν θα τα καταλάβετε ποτέ. Θέλω να πω, ήταν τα δικά μου πράγματα που δεν τα μοιράστηκα με κανένα. Ο φόνος που έγινε ξαφνικά έφερε μπροστά στα μάτια μου άλλες εποχές, όταν ξανάβλεπα τη θεία μου Αννεζούλα να βγαίνει στους δρόμους με τα νυχτικά, ξεχτένιστη, σκέτη κόκαλα, τότε που θα 'τανε γύρω στα ενενήντα και να φωνάζει τον αίτιο για τη ζωή της. Ποιον αίτιο ποτέ δεν έμαθα. Δικά της πράγματα, σκοτωμένα, χαμένα. Δεν θυμάμαι τη σειρά που πέθαναν όλοι τους, γιατί το ημερολόγιο που κρατούσα εκείνα τα χρόνια μια στιγμή το 'καψα. Ήρθαν δύσκολες εποχές κι εγώ που τότε ζωγράφιζα με την ψυχή στο στόμα, κολλούσα με αλευρόκολλα στο πίσω μέρος του πίνακα εφημερίδες για να συγκρατηθεί το άθλιο χαρτόνι. Τότε αναγκάστηκα να νοικιάσω το επάνω πάτωμα. 

Στην αρχή ήρθαν δύο φοιτητές της φιλολογίας κι όταν έφυγαν, ήρθαν κι άλλοι κι άλλοι, ώσπου έγινε το κακό που σας είπα για δικά τους πράγματα. Είναι ανόητο αυτό που θα πω, αλλά συνέβαινε τον φόνο να τον ακούω πολύν καιρό πριν γίνει. Μ' αυτή την περιπέτεια πρώτη φορά στη ζωή μου ήρθα σ' επαφή με δικηγόρους, αστυνομίες και δικαστήρια. 

Θ' αναρωτιέστε ακόμη με τι να μοιάζω. Έτσι που γράψατε το άρθρο σας ο κόσμος νομίζω ότι δεν κατάλαβε τίποτα. Τα μάτια μου, έτσι όπως τα περιγράφετε, τα τοποθετήσατε στο πίσω μέρος του κεφαλιού μου, είμαι χωρίς χέρια, μ' ένα πόδι ανάπηρο, ρημαγμένο από τους ρευματισμούς κι ο υπόλοιπος σακατεμένος από τη μυωπία και το έλκος. 

Τώρα που σας γράφω γι' αυτά τα πράγματα, αισθάνομαι κάτι άδειο. Σα να 'χουν ξεκολλήσει τα σπλάχνα μου. Δεν μπορώ να εξηγήσω τίποτα. Αν βρισκόμαστε κάποτε μαζί, θα σας μιλούσα αλλιώς και θα 'τανε καλύτερα. Αλλά όπως μου εξήγησαν, εδώ θ' αργήσουμε πάρα πολύ να συναντηθούμε. Ίσως αν προσέξετε τ' αυτοκίνητα, πάρα πάρα πολύ. Ως εκείνη την ώρα λοιπόν θα μπορείτε να διακρίνετε καλύτερα το μήνυμά μου. Αφήνω στα χέρια σας πολλές λαχτάρες και πολλούς φόβους. Αν ψάξετε, θα τα βρείτε. Συμβουλές δεν έχω να δώσω σε κανένα. Έχω απαλλαγεί εδώ πάνω από πολλές αδυναμίες. Κάποτε, ξαφνικά, αισθάνομαι κάτι να με βασανίζει, αλλά μπορώ και ξέρω τι είναι. Λέω: αυτό είναι επιθυμία για νερό, για φαγητό, για ύπνο. Εκείνο ήταν η ανάγκη να ξεκουραστώ, να συναντήσω και να κοιμηθώ με μια γυναίκα και το άλλο που ένιωσα πριν από λίγο, να πάω στην τουαλέτα. 

Στη Γη με βασάνισαν πολύ αυτά τα καθημερινά και τα πρακτικά. Ιδίως, αυτά τα τελευταία, με αρρώσταιναν. Τύχαινε να μην μπορώ μήτε τα ελάχιστα. Το χειρότερο: δεν ήξερα τι μου συμβαίνει. Τώρα μπορώ και ησυχάζω. Δεν κοιμάμαι καθόλου κι όμως, ποτέ δεν αισθάνθηκα την ανάγκη να κοιμηθώ ή να φάω. Χτυπάω τα χέρια μου στ' αγκάθια ή σ' εκείνα που νομίζω ότι είναι αγκάθια, αλλά δεν βγαίνει ούτε μια σταγόνα αίμα. Πρώτα μπορούσα να πανικοβληθώ. Έχω δέρμα, αλλά μπορεί να πει κανείς ότι δεν είναι. Και τα χέρια μου παρ' όλο που τα βλέπω κανονικά εντούτοις μπορούν να φτάσουν οπουδήποτε. 

Εδώ υπάρχουν λίμνες και ποτάμια, αλλά αυτό που έχουν μέσα δεν είναι νερό. Οι παλιοί θρύλοι στη Γη μιλούσαν για δάκρυα. Μην πιστεύετε τίποτα. Ήταν ο φόβος και η άγνοια των ανθρώπων που τους ανάγκαζε να επινοούν τέτοιες ιστορίες. Δεν είναι λοιπόν νερό μήτε δάκρυα. Και τα καράβια που βλέπω στις θάλασσες με ναυάρχους και ναύτες παρατεταγμένους σαν λαϊκές ζωγραφιές από τον αγώνα του Εικοσιένα, δεν είναι καράβια. Μάλλον (δεν τόλμησα, βλέπετε, ακόμα να κάνω πολλές ερωτήσεις) είναι κι αυτό οι παλιές επιθυμίες ή τα οράματα για πράγματα που γνωρίσαμε πολύ λίγο ή που θέλαμε να δούμε από κοντά. 

Και κάποτε, για να συνεχίσω αυτές τις σκόρπιες γραμμές (που φαντάζομαι να μη σας ζαλίζουν), σταμάτησα να ζωγραφίζω. Μέσα μου η ίδια φωνή που άλλοτε με ανάγκαζε, τώρα μου 'λεγε πως έπρεπε να σταματήσω. Όσο κι αν λένε ότι ο τάδε πέθανε πάνω στα γραφτά του ή ο τάδε ηθοποιός πάνω στη σκηνή, αυτή η διάθεση με χτυπάει στο κεφάλι. Σταμάτησα λοιπόν και προσπάθησα ν' ασχοληθώ με κάτι άλλο, τι άλλο; 

Γονάτιζα και παρακαλούσα τους αγίους. Τη νύχτα έβλεπα αγγέλους στον ύπνο μου και το πρωί τους ζωγράφιζα. Όταν μ' έπιασαν οι ρευματισμοί, τότε ζωγράφιζα πραγματικά μέσα στον ύπνο μου. Το περίεργο και το εξωφρενικό είναι πως όταν δεν τέλειωνε ένας πίνακας στο πρώτο όνειρο, τον συνέχιζα την άλλη νύχτα. Τότε ήταν που προσπάθησα να συνθέσω εικόνες από πράγματα που γνώρισα πολύ λίγο ή εκείνα που δεν τα γνώρισα ποτέ. Και αναφέρομαι σ' εκείνα που ανέφερα παραπάνω, τα σχετικά με τα δικαστήρια. Έλεγα: «Πώς μπορεί να 'ναι το εσωτερικό μιας φυλακής;». Μετά όμως δεν σκεφτόμουν τη φυλακή. Το μυαλό μου πήγαινε στους ανθρώπους που ήταν κλεισμένοι εκεί μέσα και σ' εκείνους τούς δικούς τους που έμεναν έξω, αλλά η καρδιά τους ήταν δοσμένη σ' εκείνους και ήταν κι εκείνη φυλακισμένη. Στο δικαστήριο είδα πολλές τέτοιες σκηνές και μια στιγμή δεν καταλάβαινα ποιος είναι ο κατηγορούμενος και ποιος ο αθώος πατέρας του, που ήρθε να τον συνδράμει και να τον εμψυχώσει κι έβλεπα μάρτυρες χωριάτες με κουμπωμένο ως απάνω το πουκάμισο, χωρίς γραβάτα, φτωχούς και στραβογηρασμένους με κόκκινο σταφιδιασμένο πρόσωπο και πολλές ψιλές ρυτίδες γύρω από τα μάτια και τη μύτη. 

Ντρέπομαι που γράφω γι' αυτά τα πράγματα, αλλά στην απομόνωσή μου συναρμολογούσα αυτούς τους ανθρώπους με περίεργα υλικά και με μιαν αντίληψη που θα ταίριαζε περισσότερο σ' έναν φιλόσοφο. Έτσι κι από τότε και κάπως έτσι άρχισα να σκέφτομαι. Και έμαθα να σκέφτομαι σαν ν' άρχιζα να μαθαίνω μια ξένη γλώσσα. Κι όταν έμαθα να σκέφτομαι, τότε πραγματικά σταμάτησα να ζωγραφίζω. 

Θα μου μείνει αξέχαστο το σημείο που λέτε για τις μικρές πινελιές μου. Το αναλύετε σαν να επρόκειτο για την τεχνοτροπία ενός μεγάλου και δύσκολου ζωγράφου, που έμεινε δάσκαλος εσαεί. Μέχρι σ' ένα σημείο κάτι ανακαλύψατε. Δεν είναι όμως αυτό που με ανάγκαζε να το κάνω. Ζωγραφική δεν σπούδασα ποτέ κι αυτό ήταν για μένα τότε μεγάλη περηφάνια. Σιχάθηκα και σχολές και ζωγράφους. Είδα πολλές εκθέσεις. Το κέρδος μου ήταν να παίρνω απ' όλους όλα εκείνα που άφηναν χωρίς συνείδηση να μισοφαίνονται, με δύο λόγια να εκμεταλλεύομαι όλα εκείνα που έδειχναν μια κρυμμένη ανακάλυψη. Τα πρώτα μου χρώματα θύμιζαν ερειπωμένα σπίτια. Σπίτια που κατεδαφίζονται και χρόνια πριν τα 'βλεπες κι έλεγες αμήχανος ποιοι άραγε τα κατοικούν και πώς τρώνε και πώς κοιμούνται σ' αυτά τα μέγαρα και βλέπεις ξαφνικά στο βάθος, αχνά ροζ και κίτρινα και γλυκά βυσσινί μες στα ξεχαρβαλωμένα ντουλάπια. 

Επειδή ήρθαν δύσκολοι καιροί, αναγκαζόμουν να διπλασιάζω τα χρώματα με την απλή μέθοδο της διάλυσης. Μάλιστα! Έριχνα λίγο νέφτι παραπάνω και το χρώμα γινόταν διπλό. Ιδού λοιπόν ο λόγος, που χρησιμοποιούσα τα αχνά χρώματα. Μερικές φορές, μόλις φαινόταν η τελευταία στρώση και βέβαια τα έργα ήταν άχρηστα, αλλά άρχιζα και ζωγράφιζα κάτι άλλο επάνω τους και το πρώτο θέμα μόλις και μισοφαινόταν κι αυτό εσείς βρήκατε την ευκαιρία να το ονομάσετε συνταρακτικό εύρημα. Έτσι, όμως, με τέτοιες συνθήκες δεν θα βρείτε ποτέ το όραμά μου. Γιατί ξέρω πια, πως δεν θα μπορέσω να εξηγήσω τίποτα, μήτε να ξαναζουλήξω το σωληνάριο που είχε τελειώσει. 

Όσο για τις μικρές πινελιές που ανακαλύψατε και μείνατε εκστατικός είναι κι αυτό από τη στέρηση που μ' έδερνε. Όταν χαλούσε ένα πινέλο το 'κοβα σιγά - σιγά με το ψαλίδι και αργότερα, σ' ένα - δυο μήνες, το ίδιο. Στο τέλος έμεναν τέσσερις τρίχες ή πολλές μαζί, αλλά πολύ κοντές. Νομίζω, εξηγήθηκα με όση ειλικρίνεια μπορούσα. 

Εδώ, όπως σας είπα, δεν έχω μήτε ηλικία μήτε όνομα. Τραυλίζω άσχετες χρονολογίες και γεγονότα, σαν εκείνους που χάσανε τα λογικά τους κι άλλοτε με τους τρόμους (ακόμη) που αισθανόμουν σαν μαθητής μπροστά στην κόλλα του διαγωνίσματος των Μαθηματικών. Είμαι πιασμένος για πάντα μέσα στη φαρμακερή αράχνη ονομάτων και αναμνήσεων. Ακούω καμιά φορά κάποιο θόρυβο, όπως όταν ο δαιμονισμένος αέρας παρασέρνει κονσερβοκούτια και ξέρω πως κάτι έγινε, κάπου, μέσα σε ψιθυρίσματα, τρεχαλητά, χτυπήματα φτερών και μικρούς αναστεναγμούς, αλλά είναι αδύνατο να εντοπίσω τι ακριβώς γίνεται, παρ' όλο που νιώθω πως ένας δικός μου άνθρωπος στέκεται δίπλα μου αόρατος και σκεφτικός και προσπαθεί μάταια να με βοηθήσει. Νιώθω ακόμη να χύνεται στα σπλάχνα μου ένα γλυκό μαύρο χρώμα και πάντα λογαριάζω να το χρησιμοποιήσω για μια λεπτομέρεια στους πίνακές μου, αλλά μόλις απλώνω το χέρι μου στο υποτιθέμενο πινέλο, το χέρι μου αγγίζει μόνο το περίγραμμά του. Εκτός αυτού, δεν νιώθω πια τον έρωτα για τα χρώματα, που ένιωθα κάποτε, δεδομένου ότι ακόμη και αν ζωγραφίσω όπως ποτέ δεν αξιώθηκα ή κι αν ξεπεράσω όλους τους ζωγράφους που θαύμασα (εγώ μόνο ξέρω πόσο έκλαψα κοιτάζοντας τις νεκρές φύσεις των μεγάλων δασκάλων), το νιώθω πως δεν έχει κανένα νόημα. Ο έρωτας της δημιουργίας, έτσι το λέγανε κάποτε, έχει χαθεί. 

Πώς θα 'θελα να τα συζητήσουμε όλα αυτά και να μας χωρίζουν μόνο δύο κούπες σκέτος καφές. Τώρα που κάνουν εξώφυλλα βιβλίων τους πίνακές μου, που με ταχυδρομούν σε καρτ ποστάλ τις γιορτές, που κάνουν διαλέξεις για το έργο μου και τη ζωή μου, άσχετο αν κανείς δεν με είδε, γιατί απλούστατα ποτέ και κανείς δεν με γνώρισε κι ούτε ενδιαφέρθηκε κι ούτε έβγαλα κι εγώ μια φωτογραφία για να δούνε τέλος πάντως, πώς ήμουνα... όλοι εκείνοι που με κυνήγησαν με περιφρόνηση σαν εκείνο τον επηρμένο εκδότη ενός λογοτεχνικού περιοδικού, που αποφάσισα και χτύπησα την πόρτα του και του ζήτησα πολύ ταπεινά αν ήθελε να βάλει ένα σχεδιάκι μου σε κάποιο αφιέρωμα ενός ποιητή και μου είπε, μάλιστα, κύριε, θαυμάσια, θαυμάσια και να τον πάρω τηλέφωνο την Τρίτη και μετά χάθηκε. Χάθηκε. 

Τώρα, φαντάζομαι ότι θα 'γινε κιόλας ακαδημαϊκός, γιατί ολοένα έτρεχε μαζί τους κι ολοένα έπαιρνε συνεντεύξεις από γέρους και ετοιμόρροπους καλλιτέχνες και βρέθηκε με του κόσμου τα αρχεία και τα έργα τέχνης και ξενυχτούσε μαζί τους σε πρεμιέρες και συναυλίες, τι να τα λέω τώρα. 

Κάπου κάπου βλέπω κάποιες σκιές ανθρώπων και νιώθω ότι με κοιτάζουν με περιέργεια και ίσως με φόβο και αποστροφή και πολλοί είναι, θαρρείς, κρυμμένοι πίσω από σύννεφα με ολόχρυσα φυλλώματα και πουλιά (και η σκιά τους ακόμη είναι ολόχρυση) με κοιτούν εξεταστικά και σαν να με κατασκοπεύουν και κάτι ψιθυρίζουν για μένα. Μήπως άραγε, είστε εσείς; Και γιατί διστάζετε; Ντρέπεστε; Και είστε από καιρό εδώ; Τότε δεν θα λάβετε ποτέ το γράμμα μου. Τι κρίμα. Ποτέ δεν έμαθα αυτή τη φυλή των ανθρώπων και πολύ περισσότερο τη γυναίκα μου, μια γυναίκα αμίλητη σαν είδωλο, που την παντρεύτηκα χωρίς σχεδόν να το ξέρω ­ όλα έγιναν μέσα σε απελπισμένες καταστάσεις ­ αλλά που μόνο εκείνη ήξερε να με ταξιδεύει εκεί που ήθελα. Μεγάλα λόγια, θα πείτε, κι αισθάνομαι κιόλας τη μαχαιριά της περιφρόνησής σας, αλλά πώς αλλιώς να γίνει και πώς αλλιώς να περπατήσει ο κόσμος και αλλιώς να μιλήσω.

Και όμως, μια ομολογία μπορεί να είναι παραπλανητική, ακόμα κι όταν λέει την αλήθεια! Μπορεί να κρύβει το σατανικό παιχνίδι ενός ανθρώπου που έχει μελετήσει την ψυχολογία των κυνηγών του εγκλήματος. Μπορεί να καμουφλάρει το τέλειο έγκλημα. Η Νένη Ευθυμιάδη ξεκινά από ένα ερωτικό τρίγωνο και το φόνο μιας άπιστης συζύγου, για να μας βυθίσει σε πολύ πιο σκοτεινά νερά.

«Εγώ την σκότωσα», είπα στους αστυνομικούς και νοερά περιπλανήθηκα σε χιόνι μαύρο. Δύο με κράτησαν σφιχτά, οι υπόλοιποι πλησίασαν τη Λίνα με εκείνον τον τρόπο, τον νοσοκομειακό, που αρμόζει σε ένα σώμα με κομμένο τον λαιμό και σε σεντόνια ολόλευκα που βάφτηκαν με αίμα.

Τους αφηγήθηκα τα περιστατικά λιτά. Γύρισα από ταξίδι απροειδοποίητα στις δυο το πρωί, από την κρεβατοκάμαρα άκουσα ηδονικούς ψιθύρους, προχώρησα αθόρυβα και κάτω από το φως του φεγγαριού διέκρινα τη γυναίκα μου στην αγκαλιά του εραστή της. Δεν συγκρατήθηκα. Έτρεξα στην κουζίνα, πήρα ένα μαχαίρι κοφτερό, όρμησα στο δωμάτιο αφηνιασμένος, αλλά είδα τον άντρα να πηδά από το παράθυρο και να εξαφανίζεται στα φυτά του κήπου. Δεν κάμφθηκα από τη Λίνα που με παρακαλούσε για ζωή, η απιστία της με όπλιζε με ασυγκινησία, και επιδέξιος σαν να χρημάτισα φονιάς από παιδί την άρπαξα από τα μαλλιά και γλίστρησα τη λεπίδα στην καρωτίδα.

Δεν την παρακολούθησα να πεθαίνει. Πήδηξα από το παράθυρο και εγώ, χάθηκα σε τριανταφυλλιές και θάμνους, αλλά είχα γρήγορο αντίπαλο, ήδη άκουγα από μακριά το πανικόβλητο αυτοκίνητο να φεύγει. Βυθίστηκα σε πένθος. Η εκδίκησή μου θα έμενε μισή, η νύχτα έπαιρνε μακριά το μυστικό της. Ώσπου βρήκα τη δύναμη και επέστρεψα. Και τηλεφώνησα στην αστυνομία.

Δεν με συνέλαβαν, η ομολογία μου δεν έπειθε, είπαν. Βρήκα αιφνίδια τη γυναίκα μου άψυχη, δολοφονημένη με άγριο τρόπο, και θέλησα να χαθώ μαζί της στους βυθούς - η ισορροπία μου ψυχορραγούσε. Αλλιώς, γιατί τα ρούχα μου ήταν πεντακάθαρα, σαν να είχα βγει από καθαριστήριο πριν λίγη ώρα; Τα μπάνια του σπιτιού ήταν στεγνά, άρα δεν είχα πλυθεί, δεν είχα αλλάξει, και ένας άνδρας που βυθίζει ένα μαχαίρι στον λαιμό λερώνεται από κόκκινο παντού, το αίμα έχει ατίθαση πορεία. Και το μαχαίρι; Δεν το έβρισκαν πουθενά και, παρ' όλο που ακολούθησαν πιστά το δρομολόγιο που τους έδωσα, δεν ανακάλυψαν ούτε ίχνος από τα βήματά μου, άλλωστε και τα παπούτσια μου ήταν στεγνά, οι σόλες τους άγγιξαν μόνο χαλιά και ασφάλτους. Ύστερα, τι σήμαιναν τα δυο ποτήρια ουίσκι στα κομοδίνα; Έβαζαν στοίχημα, δεν είχαν τα αποτυπώματά μου ούτε γέμισα εγώ με υπολείμματα από πούρα Αβάνας τα τασάκια, γιατί δεν ήμουν καπνιστής, το έδειχνε η αναπνοή μου. Και, το σπουδαιότερο, δεν ανήκε σε εμένα η χρυσή καρφίτσα από γραβάτα που στάθηκε στο εσωτερικό ξύλο του κρεβατιού, δεν έγραφε τα αρχικά μου.

Με άλλα λόγια, η γυναίκα μου πρέπει να είχε κάποιον εραστή που την σκότωσε από διεργασίες πάθους, ύστερα τρόμαξε σαν νήπιο, αλλιώς δεν θα εγκατέλειπε τον τόπο του εγκλήματος αφήνοντας μια σειρά επισκεπτηρίων. Πάντως, ας μην ανησυχούσα. Σύντομα οι έρευνες θα φώτιζαν τα γεγονότα διάπλατα και οι ίδιοι θα με πληροφορούσαν.

Τις επόμενες ημέρες κατέβαινα στο υπόγειο μηχανικά και έπαιζα μπιλιάρδο. Ωστόσο, οι πληροφορίες τους με καταδίωκαν, άγριοι πυροβολισμοί. Η καρφίτσα, τα πούρα και τα αποτυπώματα των ποτηριών ανήκαν στον συνεταίρο μου, τον Πέτρο. Πριν από εννέα μήνες αυτός και η γυναίκα μου ερωτεύθηκαν παράφορα και συναντιούνταν όποτε εγώ έλειπα για δουλειές, πράγμα που συνέβαινε πολύ συχνά, αφού είχα αναλάβει τις περιφερειακές υποθέσεις. Στα κεντρικά γραφεία, όπως και στο κρεβάτι μου, κυριαρχούσε ο άλλος, γεγονός που γνώριζε η Αθήνα ολόκληρη, γιατί οι έρωτες τρέφονται από την επίδειξη, ακόμη και σε καθεστώς παρανομίας.

Μάθαινα ακόμη πως ο Πέτρος διαμαρτυρόταν. Να πειράξει αυτός την αγάπη του; Προτιμούσε να πεθάνει ο ίδιος! Βέβαια, τη νύχτα εκείνη βρέθηκε στο κρεβάτι της και ήπιε ουίσκι όπως πάντα, αλλά στις δύο παρά δέκα έφυγε, χαρίζοντάς της το τελευταίο χάδι. Όσο για την καρφίτσα, την είχε χάσει πριν εβδομάδες και την αναζητούσε σαν τρελός, πώς να φανταστεί ότι κάποια στιγμή τού γλίστρησε στο ξένο στρώμα; Ύστερα, ας σκέφτονταν οι Αρχές λογικά. Οι ιατροδικαστές τοποθετούσαν τη σφαγή ανάμεσα στις δύο παρά είκοσι μέχρι τις δύο και είκοσι το πρωί, άρα στον ίδιον αναλογούσαν μόνο δέκα ασήμαντα λεπτά, τα υπόλοιπα ανήκαν στον πραγματικό δράστη, τον διαρρήκτη ή τον δεύτερο εραστή ή τον ανώμαλο του δρόμου.

«Πλανιέστε», επαναλάμβανα μονότονα στους αστυνομικούς. «Την σκότωσα εγώ, και εραστής της δεν ήταν ο Πέτρος, αλλά ένας άγνωστος με διαστάσεις θηριώδεις».

Ύστερα προσφερόμουν να καταθέσω σαν κύριος μάρτυρας της υπεράσπισής του, γιατί τον λυπόμουν αφάνταστα, είχε παραφρονήσει ξαφνικά και διέδιδε πως τους τελευταίους εννέα μήνες υπήρξε εραστής της Λίνας.

Ο δικηγόρος του Πέτρου αρνιόταν. Το σοκ με το αιματοβαμμένο πτώμα της Λίνας μου είχε αφαιρέσει τον καταλογισμό, με μεταμόρφωσε σε ένα φυτό που έπαιζε συνεχώς μπιλιάρδο ή ψέλλιζε ανόητα πράγματα, όπως το ότι η γυναίκα του άφησε τον έναν εραστή στις δύο παρά δέκα το πρωί και στις δύο ακριβώς συνουσιαζόταν με κάποιον άλλο, γι' αυτό και την έσφαξε αμείλικτα χωρίς ούτε μαχαίρι, ούτε κηλίδες αίματος στο κοστούμι. Όχι, η μαρτυρία μου ήταν αστάθμητη και θα οδηγούσε τον πελάτη του σε μεγαλύτερους κινδύνους.

Ανάλογα σκεφτόταν και ο εισαγγελέας. Πώς να με χρησιμοποιήσει σε μια δίκη, αφού θα αμφισβητούσα συνεχώς τη βάση της, ομολογώντας μια ενοχή ανύπαρκτη, πλασμένη από αυτοκαταστροφικές τάσεις; Υπήρχαν άλλοι μάρτυρες, αξιόπιστοι, όπως η οικιακή βοηθός του Πέτρου, που βεβαίωνε ότι από την κουζίνα εξαφανίστηκε το πιο κοφτερό μαχαίρι, αλλά και μια φίλη της Λίνας που βρισκόταν μαζί της όταν εκείνη διάβαζε κολακευμένη ένα απειλητικό σημείωμα του Πέτρου πως «αν δεν ζητήσει διαζύγιο, αυτός θα την σκοτώσει».

Μόνο τα έντυπα με αντιμετώπιζαν επιεικώς. Με αποκαλούσαν ηρωικό σύμβολο αυταπάρνησης, σύγχρονο Ρωμαίο που αυτοπυρπολείται, μορφή Μεσσία που επιθυμεί να επωμιστεί αγόγγυστα τα βάρη όλου του κόσμου.

Μου άρεσε να ταξιδεύω μαζί τους σε εκδοχές, αντίκρυζα τον υποθετικό εαυτό μου και στο μπιλιάρδο η φαντασία μου κάλπαζε και διοχετευόταν σε αριστουργηματικές κινήσεις.

Κρίμα, σε λίγες ημέρες θα εγκαταλείψω το μπιλιάρδο αναγκαστικά, αρχίζει η δίκη του Πέτρου. Αλλά μια δίκη με τα ισόβια αποφασισμένα από καιρό, αφού η κοινή γνώμη ωρύεται και αφαιρεί τη διαύγεια από δικαστές και ενόρκους. Είναι φυσικό. Η σφαγή συγχωρείται εύκολα, η προδοσία, όμως, όχι και ο Πέτρος είχε καταπατήσει όλους τους ηθικούς νόμους της φιλίας και της συνεργασίας μας, διαλέγοντας για ερωμένη του τη Λίνα μου, ανάμεσα στο γυναικείο πληθυσμό όλης της Αθήνας.

Στην αρχή της σχέσης τους είχα θυμώσει και εγώ, παρ' όλο που το τρίγωνό μας ήταν κλασικό και μπορούσε να αφορά τον καθένα. Όμως, έπνιξα τον εγωισμό και άφησα μια φαεινή ιδέα να με οδηγήσει. Και συχνά έφευγα για επαγγελματικά ταξίδια που δεν γίνονταν ποτέ και μυστικά τους παρακολουθούσα και πολλές νύχτες στεκόμουν έξω από το παράθυρο του ίδιου μου του σπιτιού, άσεμνος ηδονοβλεψίας.

Δεν ήταν δύσκολο να αφαιρέσω μια καρφίτσα του Πέτρου και να την κρύψω στο εσωτερικό του κρεβατιού, ούτε να κλέψω από το σπίτι του ένα μαχαίρι κοφτερό στην τελευταία επίσκεψή μου, ούτε να τυπώσω στον κομπιούτερ του γραφείου του ένα απειλητικό σημείωμα και να το στείλω στη Λίνα. Δύσκολο ήταν να κρατήσω την ψυχραιμία μου στο τελευταίο ταξίδι πριν από τη σφαγή, γιατί ο Πέτρος ήταν άνθρωπος προσκολλημένος σε συνήθειες φανατικά, στις δύο παρά δέκα το πρωί ακριβώς θα έφευγε, κουρδισμένο στρατιωτάκι, και αν καθυστερούσε η πτήση μου δεν θα μπορούσα χρονικά να τον ενοχοποιήσω.

Δύσκολη ήταν και η προετοιμασία μου για τις κρίσιμες στιγμές, σαν αστραπή θα έπρεπε να φορέσω την πλαστική στολή που προμηθεύτηκα από μέρη μακρινά, σαν άνεμος θα έπρεπε να διαπιστώσω πως δεν είχα πέσει σε εξαίρεση, πως η συνάντηση πραγματοποιήθηκε και η Λίνα κοιμόταν, σαν θύελλα θα έπρεπε να...

Φόρεσα εύκολα τη στολή, προπονούμουν εβδομάδες, και η συνάντησή τους ήταν γεγονός, στο σπίτι η ατμόσφαιρα ανέδυε οσμή έρωτα και ιδρώτα, μόνο που η Λίνα κινιόταν στο μαξιλάρι της νωχελικά, γεγονός απρόβλεπτο, την φανταζόμουν παραδομένη στον ύπνο. Πρόλαβα και είδα τα μάτια της να μεγαλώνουν, έντρομοι βολβοί, τα χείλη της να προσπαθούν για λέξεις. Δεν δίστασα. Της πέρασα το μαχαίρι στο λαιμό, την άφησα να εκτινάσσει κόκκινο πολτό στο χώρο. Ούτε είχα περιθώρια για σπαραγμό. Έβγαλα τη βρώμικη στολή, την πέταξα μαζί με το μαχαίρι σε έναν σάκο, μετά κατέβηκα στο υπόγειο και άνοιξα την κρύπτη κάτω από το τραπέζι του μπιλιάρδου - κρύπτη, που δεν θα έβρισκε ούτε ο ίδιος της ο κατασκευαστής και που κάποτε εγώ ανακάλυψα τυχαία. Ύστερα επέστρεψα στην κρεβατοκάμαρα και ειδοποίησα την αστυνομία.

Η ομολογία μου ήταν τόσο φροντισμένη, ώστε δεν έγινε πιστευτή - δικαίως έδωσα συγχαρητήρια στον εαυτό μου. Όμως, καθώς κυλά ο καιρός, η αίσθηση θριάμβου ατονεί, γιατί η ζωή χωρίς τη Λίνα είναι οδυνηρή, την αγάπη μου γι' αυτή την είχα υποτιμήσει, άλλωστε η απιστία της δεν ήταν παρά μια μελανή κουκίδα σε καθαρό ωκεανό, δεν θα στεκόμουν εκεί, θα προσπερνούσα.

Δυστυχώς, δεν είχα δυνατότητες επιλογής. Αν σκότωνα τον Πέτρο, τον πραγματικό εχθρό, εκείνον που επί χρόνια σφετεριζόταν την εταιρεία, τον πρώτο που θα συλλάμβαναν θα ήταν εμένα, ακόμη και αν είχα ως άλλοθι ταξίδι στην Αργεντινή - όταν τα κίνητρα είναι σαφή, τέλειο έγκλημα δεν μπορεί να υπάρξει.

Έτσι, προτίμησα την τακτική του μπιλιάρδου. Χτύπησα μια μπάλα, για να κυλήσει μια άλλη στην τρύπα τη σκοτεινή. Και κάρφωσα με μαχαίρι τη γυναίκα μου για να αιμορραγεί ο άπληστος συνεταίρος στο κελί και εγώ να διοικώ ατάραχος τη μικρομεσαία αυτοκρατορία.

[...] Μα θα προλάβω; Συχνά επισκέπτομαι στο νεκροταφείο τη Λίνα, διαβάζω στην άσπρη πέτρα το όνομά της και σκέφτομαι πόσο απαλά κοιμάται κάτω από το χώμα, τυλιγμένη σε ρίζες υγρών φυτών. Και τότε βιάζομαι να βρεθώ κοντά της.


Έτσι είχα αποφασίσει να συμπεριφερθώ, αξιοποιώντας την πείρα από τις δύο προηγούμενες πτώσεις, οι οποίες μου είχαν στοιχίσει άφθονους μώλωπες, πρηξίματα, ένα άγριο σπάσιμο στο αριστερό μου χέρι στο ύψος του αγκώνα, αρκετές ζημιές στα πλευρά, ένα εγκάρσιο σκίσιμο σαν από ξυράφι στο επάνω χείλος και κάτι αφόρητους πόνους στη σπονδυλική στήλη, που ήταν προφανές πως πρόδιδαν τη μετακίνηση κάποιου από τους μεσαίους σπονδύλους, καθώς και σοβαρές υπόνοιες για ρήξη της σπλήνας, την οποία έπρεπε επειγόντως να φροντίσω, μόλις γλίτωνα απ' τον εφιάλτη. Αν σ' όλα αυτά προσθέσω την ταχυπαλμία εξαιτίας του σοκ, τη σχετική δύσπνοια και ένα σφίξιμο στο στομάχι, οφειλόμενο στην αγωνία μου, αφού κάθε φορά που σκαρφάλωνα ως την κορυφή της σκάλας δεν ήξερα τι με περιμένει, καταλαβαίνει κανείς ότι η κατάστασή μου, ακόμη κι αν δεν μπορούσε να χαρακτηριστεί κρίσιμη, ήταν σίγουρα αρκετά μπλεγμένη. 

Και όλα αυτά γιατί πέφτοντας προσπαθούσα να αρπαχτώ από την κουπαστή της σκάλας, ή από διάφορα πόμολα που πρόβαλλαν στη διαδρομή, με αποτέλεσμα να κάνω άτσαλες κινήσεις, κοινώς να υποβάλλω σε άχρηστες δοκιμασίες το σώμα μου, παρότι το ήξερα ευθύς εξαρχής πως έπρεπε να το έχω πάρει απόφαση: τίποτε δεν μπορούσε να με σταματήσει, τίποτε δεν μπορούσε να αντιστρέψει την πορεία των πραγμάτων, τίποτε δεν μπορούσε να αποτρέψει την αναπόφευκτη πτώση μου. 

Όσο τουλάχιστον οι συνθήκες παρέμεναν οι ίδιες. Όσο δηλαδή κάποιος ή κάποιοι με έσπρωχναν κι εγώ δεν είχα από πού να κρατηθώ, ήταν μαθηματικώς βέβαιο πως θα 'πεφτα και θα ξανάπεφτα, ώσπου να πέσω οριστικά και αμετάκλητα. 

Την τρίτη φορά όμως άφησα τον εαυτό μου ελεύθερο να βυθιστεί, να κατρακυλήσει στο κενό, στο σκοτάδι και την υγρασία που όσο πιο βαθιά προχωρούσα τόσο πιο ασφυκτική γινόταν, καθώς γέμιζε όλο και πιο πολύ από τη μυρουδιά του φρέσκου πετρελαίου, η οποία εκτός τού ότι επέτεινε τη δύσπνοιά μου μού δημιουργούσε και ένα είδος ταραχής, σαν κάποια αόρατη απειλή να κρύβεται εκεί μέσα, σαν κάτι απρόβλεπτο να εγκυμονούν οι καταστάσεις και να έχει έρθει η ώρα για να βγει στην επιφάνεια. 

Έπεφτα και ήταν σαν να βυθίζομαι στο κενό ενός ύπνου που μοιάζει με λιποθυμία, σαν να έπινα συνέχεια για μέρες, σαν κάποιο ανυπέρβλητο άγχος να με είχε εξαντλήσει ή να είχα αγγίξει τα όρια της απελπισίας μου. Με άλλα λόγια ψυχολογικά ήμουν σε μάλλον άσχημη κατάσταση, όλα τα αδιέξοδα της ζωής μου είχαν αναδυθεί απρόσκλητα στην επιφάνεια και η κατάσταση μπερδευόταν ακόμη περισσότερο από μιαν ακατανίκητη διάθεση να ουρήσω. 

Ντρέπομαι που το λέω, διότι δεν είμαι από τους ανθρώπους που τους αρέσει να εκθέτουν τις αδυναμίες τους, αλλά το επείγον ζήτημα της ουροδόχου κύστης μου σε ορισμένες στιγμές με έκανε να ξεχνάω όλα τα άλλα. Απ' την άλλη, όσο σκεφτόμουν ότι θα μπορούσαν να με βρουν στην κατάστασή μου, με τα ρούχα μου κουβάρι, γεμάτο μελανιές και κατουρημένο επιπλέον ­ μετά συγχωρήσεως ­ αυτό με έκανε έξαλλο. 

Το αίσθημα του δικαίου ξεσηκωνόταν μέσα μου και ήμουν έτοιμος να κάνω οτιδήποτε για να το διεκδικήσω. Έτσι τουλάχιστον έλεγα στον εαυτό μου για να τον παρηγορήσω για τα χάλια του. 

Μπορεί να υπήρξα άχρηστος σ' όλη τη διάρκεια του βίου μου ­ όπως φροντίζει να μου υπενθυμίζει η αγαπημένη μου σύζυγος ­ μπορεί να ήμουν κατά τεκμήριον αποτυχημένος, ένας απ' αυτούς που περιμένουν πότε θα βγουν στη σύνταξη και θα πάθουν καμιά ανίατη ασθένεια για να απομυζούν τους πόρους των ταμείων υγείας και να ταλαιπωρούν τους γύρω τους, όμως δεν άξιζα τέτοια μεταχείριση. 

Δεν ήμουν ούτε ο πρώτος, ούτε ο τελευταίος και δεν μπορούσα να καταλάβω με ποια λογική αυτός που μ' έσπρωχνε είχε διαλέξει ειδικά εμένα. Τι σόι διακρίσεις ήταν αυτές; 

Δεν είχα σκοπό να κάνω θέμα, όμως, από την άλλη μεριά, δεν μπορούσα να το αφήσω να περάσει έτσι. Αν τον πετύχαινα αυτόν που με είχε σπρώξει θα του τα έλεγα ένα χεράκι. Θα του εξηγούσα εν πάση περιπτώσει ότι έπρεπε να προσέχει τις κινήσεις του, γιατί κινδύνευε να βρεθεί άσχημα μπλεγμένος. 


Αν ήμουν βέβαια στις Ηνωμένες Πολιτείες θα μπορούσα να μηνύσω τη διεύθυνση του Μουσείου που είχε αφήσει ολόκληρη καταπακτή ανοιχτή, χωρίς καν προστατευτικό κιγκλίδωμα, μπροστά σε ένα από τα πιο διάσημα εκθέματα της συλλογής του ­ τον περίφημο Ερμή του Πραξιτέλους ­ όμως, επειδή ήμουν στην Ελλάδα ήξερα πως ό,τι κι αν έκανα δεν θα έβρισκα ποτέ το δίκιο μου. Το πολύ να έχανα τον χρόνο μου, συμπληρώνοντας υπεύθυνες δηλώσεις και να ξόδευα μια περιουσία σε δικηγόρους για να γνωματεύσουν ότι υπάρχει νομοθετικό κενό και ότι οι καταπακτές, οι εν γένει τρύπες των δημόσιων κτιρίων δεν καλύπτονται από καμία διάταξη, εφόσον βρίσκονται στο πάτωμα και όχι στην οροφή ή τους εξωτερικούς τοίχους. 

Όμως, ό,τι και να ήταν, αυτός που με είχε σπρώξει είχε ευθύνη. Ακόμη και τυχαία αν το είχε κάνει ­ θέλοντας να δείξει μια λεπτομέρεια του Ερμή στη συνοδό του ή μιμούμενος τη στάση του αγάλματος ­ πάλι κανείς δεν μπορούσε να ισχυριστεί ότι η αμέλειά του δεν ήταν εγκληματική. Λογικά θα έπρεπε να είναι αρκετά σωματώδης, μάλλον ψηλός και κυρίως το είδος του ανθρώπου που περιφέρεται στον χώρο με όλη του την άνεση, επιδεικνύοντας με την έκφρασή του, τη στάση του και τις χειρονομίες του την αδιαφορία για όλους τους άλλους γύρω του και κυρίως για οτιδήποτε ενδέχεται να περιορίσει το απροκάλυπτο εγώ του. 

Τον φανταζόμουν μάλιστα να αρνείται προκλητικά το σφάλμα του, να με κοιτάει σαν να είμαι τρελός, να φεύγει ενοχλημένος και άλλα παρόμοια που δεν επρόκειτο να με πτοήσουν. Έτσι τουλάχιστον σκεφτόμουν καθώς ανηφόριζα, μετά την πρώτη πτώση μου, τα πεντακόσια περίπου σκαλοπάτια που με χώριζαν από τον πάτο ως την επιφάνεια, συγχαίροντας εαυτόν που επιτέλους τα είχα καταφέρει και είχα κόψει το τσιγάρο, και έτσι μπορούσα να σκαρφαλώνω τόσες σκάλες χωρίς να λαχανιάζω. 

Όμως, αυτό που με περίμενε στην επιφάνεια ήταν τελείως διαφορετικό απ' αυτό που περίμενα εγώ να δω. Μόλις πρόβαλε στο άνοιγμα της καταπακτής το κεφάλι μου ­ η χνουδωτή και μυτερή φαλάκρα μου, που με κάνει να μοιάζω με ποντίκι θα έλεγε η σύζυγός μου ­ κι ενώ τα μάτια μου δεν είχαν ακόμη προλάβει να συνηθίσουν το άπλετο φως, διαπίστωσα ότι στην έως λίγο πριν άδεια αίθουσα, όπου φιλοξενείται ο διάσημος Ερμής, επικρατούσε συνωστισμός. Κάτι σαν Γιαπωνέζοι σκυμμένοι από πάνω μου, βγάζοντας διάφορους περίεργους ήχους απ' το στόμα τους, με φωτογράφιζαν μετά μανίας ­ αυτοί οι άνθρωποι φωτογραφίζουν σαν να τους υποχρεώνει κάποιος νόμος να το κάνουν ­ ενώ μερικοί άλλοι είχαν σκύψει και με περιεργάζονταν σαν να ήθελαν να διαπιστώσουν πώς αντιδρά ένας άνθρωπος σαν και εμένα σε τέτοιες καταστάσεις. 

Και ενώ ήμουν έτοιμος να σκάσω το πιο ευγενικό χαμόγελό μου ­ δουλικό το αποκαλεί η σύζυγός μου, που έπειτα από δεκαπέντε χρόνια γάμου δεν φοβάται καθόλου τις λέξεις ­ να τους διαβεβαιώσω ότι δεν συμβαίνει τίποτε και ότι τα πράγματα δεν είναι τόσο τραγικά όσο εκ πρώτης όψεως φαίνονται, διαπίστωσα ότι για κάποιους λόγους που δεν μπορούσα καν να υποψιαστώ η διάθεσή τους είχε μεταστραφεί εναντίον μου. 

Ποιος ξέρει τι τους είχε πει για μένα αυτός ο άθλιος που με είχε σπρώξει. 

Αλλιώς δεν δικαιολογούνταν όλα αυτά που άκουγα: 

«Ρίχτον μέσα» φώναζε κάποιος. 

«Μην τον αφήσεις να σκάσει κεφάλι», έλεγε κάποιος άλλος. 

«Αυτός είναι τελείως άχρηστος». 

«Δεν καταλαβαίνει τίποτε». 

«Ολα αυτά τα κάνει για να του δώσουμε σημασία». 

«Κοίτα αλλού. Κάνε πως δεν καταλαβαίνεις. Κάνε πως δεν τον βλέπεις». 

«Δεν είναι δυνατόν να επιδεικνύουμε στα αγάλματα κάτι τέτοιους σαν κι αυτόν. Θα γίνουμε διεθνώς ρεζίλι». 

«Θα σηκωθούν να φύγουν όλα, όπως έφυγαν και τα Ελγίνεια». 

«Κάτι τέτοιοι φταίνε για τα Ελγίνεια. Ποιος νομίζετε πως φταίει, εγώ;». 

«Μην σπρώχνεστε. Όλοι θα τον σπρώξετε, όταν έρθει η σειρά σας». 

Και προτού προλάβω να διαμαρτυρηθώ, πριν τους βάλω στη θέση τους, λέγοντάς τους ότι εν πάση περιπτώσει έχω κάποια αξιοπρέπεια όσο και αν αυτό τους φαίνεται περίεργο και δεν θα επιτρέψω ποτέ στον εαυτό μου να γίνω παίγνιο στα χέρια κανενός, και ενώ οι Ιάπωνες υποκλίνονταν χαμογελώντας και οι άλλοι τσακώνονταν ποιος είχε σειρά να με σπρώξει, είχα και πάλι αισθανθεί αυτό το απαλό σκούντημα στον ώμο, είχα και πάλι χάσει την ισορροπία μου και είχα αρχίσει να κουτρουβαλάω. 

Τη δεύτερη φορά, έχοντας βρει τον τρόπο να προστατεύσω με το δεξί μου χέρι το κεφάλι μου από τις σκληρές κόχες στα σκαλοπάτια, βέβαιος ότι ακόμη και αν δεν έχω αποκλείσει, έχω τουλάχιστον ελαχιστοποιήσει τον κίνδυνο της διάσεισης, μπόρεσα να αξιοποιήσω τον χρόνο της πτώσης κάνοντας ορισμένες σκέψεις που θα μπορούσαν να με βοηθήσουν στην εκτίμηση της κατάστασης. 

Καταρχήν δεν έπρεπε να αποκλείσω το τυχαίο, τη στιγμιαία αφηρημάδα ή έστω μια μικροζαλάδα, απ' αυτές που μετά τα σαράντα πρέπει να προσέχει κανείς, διότι σε προϊδεάζουν ενδεχομένως για καρδιακά και εγκεφαλικά επεισόδια. Βιάστηκα να αποφασίσω ότι κάποιος με είχε σπρώξει, ίσως γιατί έτσι ήλπιζα πως θα γλιτώσω από τους φόβους μου για το χειρότερο, από τη σκέψη που εδώ και χρόνια έχει γίνει πια καθημερινή ότι μπορεί, ανά πάσα στιγμή, εκεί που περπατάω, χωρίς να συμβεί τίποτε το ιδιαίτερο, να μείνω στον τόπο. 

Εξάλλου ο καθείς και τα μεγέθη του. 

Ανθρωποι οι οποίοι ζουν με ένταση τη ζωή τους κινδυνεύουν από μεγάλους κινδύνους, από αυτοκινητικά δυστυχήματα, πτώσεις ενδεχομένως σε χαράδρες κατά τη διάρκεια αγώνων σκι, ή καρδιακές προσβολές εξαιτίας κάποιου μοιραίου έρωτα, σημαντικής απώλειας της αξίας των μετοχών τους στο Χρηματιστήριο ή σκανδάλου απ' αυτά που απασχολούν για μιαν ολόκληρη εβδομάδα τα πρωτοσέλιδα των εφημερίδων και τα δελτία ειδήσεων στην τηλεόραση, βγάζοντάς σε από την αφάνεια από τη μια μέρα στην άλλη, μεταμορφώνοντάς σε από απλό πολίτη του κόσμου τούτου σε διασημότητα. 

Άνθρωποι όμως με τη δική μου περιορισμένη εμβέλεια είναι επιρρεπείς σε μικροατυχήματα. Γι' αυτό και είμαι πάντα πολύ προσεκτικός, όταν περπατάω μην τύχει και σκοντάψω σε καμιά στραβοκολλημένη ή σπασμένη πλάκα στο πεζοδρόμιο, μην με χτυπήσει κάποιο μηχανάκι ή περιμένοντας στο φανάρι μην του έρθει κανενός τρελού, απ' αυτούς που περιφέρονται σαν να τους ανήκει ολόκληρος ο κόσμος και μου δώσει κανένα χαστούκι, έτσι στα καλά του καθουμένου. 

Δεν αποκλείεται λοιπόν καθόλου, προσπαθώντας να περάσω απαρατήρητος στο συνωστισμό που παρατηρείται συνήθως στην αίθουσα με τον Ερμή του Πραξιτέλους στο Μουσείο της Ολυμπίας, κάνοντας απότομα στα πλάγια ή ελαφρώς όπισθεν για να γλιτώσω από το φλας κάποιου Ιάπωνος επισκέπτη, να γλίστρησα και να έπεσα στην καταπακτή, η οποία για λόγους κάποιου γραφειοκρατικού μπερδέματος είχε μείνει και ανοιχτή και αφύλακτη, λες και περίμενε κάποιον σαν και μένα για να τον καταπιεί. Όσο γι' αυτό που λέει η αγαπημένη μου σύζυγος ότι δηλαδή δεν μπορεί να καταλάβει τι περιμένω για να ζήσω αυτή τη ζωή, που από τότε που με ξέρει κάνω ό,τι μπορώ για να αποφύγω να τη ζήσω, ένα έχω να πω. Όταν έρθει η στιγμή, καλά να είμαστε, όταν δεν θα υπάρχει πλέον οδός διαφυγής, όταν δεν θα ξέρω από πού να ξεφύγω, τότε, αν όλα πάνε καλά και αν είμαι ακόμη όρθιος, θα σταθώ απέναντι στον εαυτό μου και θα τον αντιμετωπίσω όπως μόνον εγώ ξέρω να τον αντιμετωπίζω. 

Προς το παρόν θα συνεχίσω να κάνω αυτό που ξέρω να κάνω. 

Είχα βέβαια την ψυχραιμία να σκεφτώ ότι η υπόθεση του μικροατυχήματος ή της ελαφριάς στιγμιαίας ζαλάδας ίσχυε μόνον για την πρώτη πτώση. Γιατί τη δεύτερη φορά ήμουν σίγουρος ότι υπήρχε υπαίτιος και ότι αυτός ο υπαίτιος κυκλοφορούσε «κάπου ανάμεσά μας». 

Εκτός κι αν κάποιος με είχε δει να πέφτω, είχε συμπεράνει ότι εγώ έτσι είμαι, πέφτω και με είχε σπρώξει. 

Πόσο απλά είναι τα πράγματα και πόσο πολύπλοκα επιμένουμε να τα κάνουμε, επειδή τρομάζουμε με την απλότητά τους; 

Κι έτσι είχα φτάσει για μια ακόμη φορά στον πάτο. Το σώμα μου πονούσε, όπου κι αν το άγγιζα, η παραμικρή κίνηση μου φαινότανε σαν αγγαρεία, ήμουνα μόνος, γύρω μου δεν υπήρχε ψυχή, δεν μου είχε μείνει κανένας φίλος, κανένας άνθρωπος στον οποίον να μπορώ να στηριχθώ επάνω του και η διάθεσή μου ήταν να μείνω εκεί που βρισκόμουν, ώσπου να με βρουν και να με μαζέψουν νεκρό ή ζωντανό. 

Δεν είχε νόημα να συνεχίσω τις προσπάθειές μου. Ήμουν καταδικασμένος. Έπρεπε να το πάρω απόφαση. Η μυρουδιά του πετρελαίου γινόταν όλο και πιο έντονη, προφανώς το υπόγειο συγκοινωνούσε με το λεβητοστάσιο και η κατάσταση της ουροδόχου κύστης μου όλο και πιο κρίσιμη. Η μόνη επιλογή που είχα ήταν να αφεθώ στον λήθαργο που όσο περνούσε η ώρα και η ανάσα μου γινόταν πιο βαριά, τόσο πιο συγκεκριμένος μού φαινόταν, σαν ορίζοντας που σε καταπίνει αργά αλλά σταθερά όσο περνούν τα δευτερόλεπτα και η διαύγεια εξανεμίζεται σε μια πραγματικότητα που δεν είναι η δική σου. Μπορεί και να είχε έρθει κι εκείνη η στιγμή με την οποία με απειλούσε η σύζυγός μου, η στιγμή που θα έπρεπε να πάρω την απόφαση για να αντιμετωπίσω όλα αυτά απ' τα οποία προσπαθούσα να ξεφύγω τόσα χρόνια, σαν να υπήρχε ελπίδα διαφυγής, σαν να περίμενα να γίνω άλλος απ' αυτός που ήμουν. 

«Ας μην κρυβόμαστε πίσω απ' το δάχτυλό μας. Η κατάσταση είναι κρίσιμη» είχα ψελλίσει στον εαυτό μου σαν να ήμουν άλλος εγώ κι άλλος εκείνος, ένα δεύτερο πρόσωπο εκτός από το πρώτο που ήταν το δικό μου. 

Γιατί υπήρχε κι ένα δεύτερο πρόσωπο εκεί όπου είχα πέσει. Ήταν ένας φύλακας που εδώ και ώρα τον έβλεπα να στέκεται από πάνω μου και να με παρακολουθεί σαν να μην ξέρει τι να κάνει με την περίπτωσή μου. Και τώρα μόλις είχε φαίνεται αποφασίσει ποια στάση έπρεπε να υιοθετήσει. Θυμωμένος, ρίχνοντας μια ματιά στο ρολόι του για να μου θυμίσει ότι δεν πρόκειται να ξοδέψει άλλον από τον πολύτιμο χρόνο του με την περίπτωσή μου, με είχε κοιτάξει σαν να ήμουν κάποιος ενοχλητικός παρείσακτος που δεν μπορούσα παρά να κινήσω τις υποψίες τού οποιουδήποτε κανονικού και κυρίως «υγιούς» ανθρώπου. 

«Μπορώ να δω το εισιτήριό σας;» με είχε ρωτήσει, αναγκάζοντάς με να ψάξω στις τσέπες μου με το εν ενεργεία χέρι μου για να βρω το τσαλακωμένο χαρτάκι στο οποίο δεν είχε καταδεχτεί να ρίξει ούτε μια ματιά. 

«Γιατί είστε γονατιστός;» με είχε ρωτήσει. 

«Πονάω», του είχα απαντήσει. 

«Πού πονάτε;» 

«Εδώ», του είχα πει, δείχνοντάς του γενικά την περιοχή του θώρακα. 

«Σε λίγο κλείνουμε», μου είχε υπενθυμίσει. 

«Τι να κάνω;» 

Πάντως όχι αυτό που κάνετε. Εδώ είναι Μουσείο κύριέ μου. Δεν είναι γυμναστήριο. Αν ψάχνετε γυμναστήριο που στην κατάστασή σας θα μου φαινόταν μάλλον γελοίο, να πάτε αλλού». 

«Δεν θα επιτρέψω σε κανέναν να με αποκαλέσει γελοίο», είχα δηλώσει με το επισημότερο ύφος μου, όμως ο φύλακας είχε φύγει, χωρίς να περιμένει να ακούσει τις απόψεις μου. Κι εγώ για να προλάβω να βγω από εκεί μέσα πριν κλείσουνε οι πόρτες είχα αρχίσει να σκαρφαλώνω και πάλι τα σκαλοπάτια, αγνοώντας τον πόνο και το αίσθημα της ματαιότητας, αφού ήξερα πια πως εκεί πάνω όλοι θα με αναγνώριζαν και όλο και θα βρισκόταν και κάποιος καλοθελητής για να μου δώσει μια και να με ρίξει πάλι πίσω στο κενό. 

Γιατί την τρίτη φορά είχα φάει μια κανονικότατη κλωτσιά στο ύψος του δεξιού μου νεφρού, τόσο δυνατή, που θα μπορούσε να ρίξει στη χαίνουσα τρύπα κι έναν άνθρωπο σε πολύ καλύτερη κατάσταση απ' τη δική μου. Φαίνεται ότι αυτός είχε αποφασίσει να ανοίξει τα χαρτιά του. Κάτι είχε συμβεί και δεν είχε λόγο πια να κρύβεται. Ίσως να είχε παρεξηγήσει την υποχωρητικότητά μου, να είχε παρερμηνεύσει τη διαλλακτικότητά μου και να την είχε θεωρήσει αδυναμία. Τέλος πάντων, ένα σωρό λάθη τακτικής απ' ό,τι φαίνεται, με είχαν σπρώξει και πάλι στο κενό απ' όπου δεν επρόκειτο ποτέ να βγω. Αυτό τουλάχιστον το συμπέρασμα έβγαζα από την εν γένει κατάστασή μου που δεν ήταν διόλου ρόδινη. 

Δεν μπορούσα να κουνήσω ούτε τα χέρια μου, ούτε τα πόδια μου, σαν να ήμουνα ανάπηρος. Η ανάσα μου έβγαινε με δυσκολία και η εισπνοή μου έφερνε ένα κάψιμο στην βάση του λαιμού. Και το χειρότερο: έπρεπε να έχει σπάσει η σπονδυλική μου στήλη, αν έκρινα από το γεγονός ότι βρισκόμουν ανάσκελα, έτσι μάλλον είχα γκρεμιστεί, κι ότι δεν μπορούσα να σαλέψω ούτε καν τον κορμό μου. 

Ήταν κάτι παραπάνω από βέβαιο ότι χρειαζόμουνα ιατρική βοήθεια. Ειδικά τώρα που ήξερα ότι ο χρόνος είχε λιγοστέψει κι ότι σε λίγο θα έκλειναν οι πόρτες του Μουσείου και δεν θα μ' έβρισκε κανείς εκεί μέσα. Ειδικά τώρα που άκουγα τις φωνές τους να πλησιάζουν για να ολοκληρώσουν τις συστηματικές προσπάθειες της καταβαράθρωσής μου: 

«Αν είχε σώμα σαν τον Ερμή του Πραξιτέλους τα πράγματα θα ήταν απλούστερα», είχα ακούσει τον υπαίτιο να λέει «τώρα όμως τα πράγματα δυσκολεύουν. Θα πρέπει να διασχίσω τα στρώματα του λίπους για να φτάσω ως την καρδιά. Είναι τελείως αγύμναστος και τα χρόνια τού καπνίσματος δεν βοηθάνε». 

«Και θα του την βγάλετε;» είχε έρθει πια κοντά μου, σχεδόν σαν να μου ψιθυρίζει στ' αυτί μου η φωνή της αγαπημένης μου συζύγου. 

«Ολόκληρη», είχε αποφανθεί ο άλλος. «Είναι ο μόνος τρόπος για να τον φέρουμε αντιμέτωπο με το κενό του βίου του. Ξέρετε, έχει αποδειχθεί ότι το ενενήντα τοις εκατό των ασθενών μετά την εγχείρηση ανοιχτής καρδιάς γίνονται άλλοι άνθρωποι, που λέει ο λόγος. Για τα αισθήματά του βέβαια δεν μπορώ να σας εγγυηθώ τίποτε». 

«Για ποια αισθήματα μιλάτε;» είχε διαμαρτυρηθεί η σύζυγός μου. «Εδώ το μόνο αίσθημα είναι η αυταρέσκεια, δεν το καταλαβαίνετε;» 

«Νομίζει ότι είναι όρθιος, γι' αυτό φοβάται μήπως πέσει. Δεν μπορεί να καταλάβει ότι αιωρείται στο κενό». 

Όντως, είχα να κάνω με το απόλυτο κενό. Ανοίγοντας για λίγο τα μάτια μου είχα μπορέσει να το δω. Ήταν ένας κόσμος φτιαγμένος από σκέτη ανυπαρξία, έτοιμος να με καταπιεί, ένας κόσμος φτιαγμένος από φως που μεταμόρφωνε τις ανθρώπινες παρουσίες σε σκιές, ενώ μια άλλη, γυναικεία φωνή, πιο στριγγή από της γυναίκας μου διαπίστωνε: 

«Μα πώς τον αφήσατε έτσι τον άνθρωπο τόση ώρα, χωρίς καθετήρα;» 

«Και οι Ιάπωνες;» είχα προσπαθήσει να φωνάξω παρ' ότι η γλώσσα μου έμενε κολλημένη στον ουρανίσκο μου. 

«Άσ' τους αυτούς. Αυτοί κάνουν τη δουλειά τους», με είχε καθησυχάσει η ίδια φωνή, της ίδιας νοσοκόμας, ακόμη πιο στριγγή από το εκτυφλωτικό φως που έκανε τα μάτια μου να πονάνε και κάποιο νεύρο, κάπου στην περιοχή του εγκεφάλου να χτυπάει ερεθισμένο σαν τροχός που δουλεύει μέσα σε χαλασμένο δόντι.

Όπως τον έβλεπα ακίνητο απέναντί μου, σκεφτόμουν ότι η μύγα που περιφερόταν ανενδοίαστα γύρω από το πρόσωπό του ήταν το ελάχιστο από όσα μού τον έκαναν απωθητικό. Το θλιβερό έντομο που έπαιζε με το κεφαλάκι του κουνώντας συγχρονισμένα δύο ασήμαντα, τρίχινα ποδαράκια, δεν μπορούσε να συγκριθεί ούτε με το πελιδνό δέρμα του προσώπου του ούτε με το γυάλινο βλέμμα του ­ ανέκφραστο ως συνήθως ­ ούτε μ' εκείνο το καρύδι του λαιμού που εξείχε ενοχλητικά, έτοιμο να ανεβοκατέβει μόλις εκείνος πήγαινε να καταπιεί, αν τα κατάφερνε ποτέ ξανά να καταπιεί. Η ομοιότητα του προσώπου του με το δικό μου πρόσωπο ­ ή τουλάχιστον με την εικόνα που έχω εγώ για το δικό μου πρόσωπο ­ επιδείνωνε ακόμη περισσότερο την κατάσταση. Κλεισμένος σ' αυτό το δωμάτιο, με τον χαλασμένο κλιματισμό και την πνιγηρή μυρουδιά από τα λουλούδια, το μόνο που δεν είχα όρεξη ήταν να βλέπω το κακότεχνο ομοίωμά μου να με κοιτάει από την άλλη όχθη, και μάλιστα με τα χαρακτηριστικά αυτού του ανθρώπου παραμορφωμένα όπως ήταν από τη μακρόχρονη αρρώστια και τη χρόνια φαρμακευτική αγωγή. 


Πάντα είχε μανία με τις μυρουδιές. Πάντα παστωνότανε με after shave και του άρεσε να καταχράται την έννοια του αποσμητικού, λες και ο πληθωρισμός των αρωμάτων θα μπορούσε να αντισταθμίσει τη δυσάρεστη αύρα της παρουσίας του, αυτό το υπερφίαλο, προπετές και σίγουρο για την αξία της ανυπαρξίας ύφος του. Τώρα όμως, μ' αυτήν την πνιγηρή ατμόσφαιρα που δημιουργούσαν οι βιολέτες ανάμεσά μας, η ασφυξία ήταν η μόνη σοβαρή προοπτική. 

Έπειτα ήταν κι εκείνο το βλέμμα του, που καρφωμένο εδώ και τόση ώρα πάνω μου μού έδινε την εντύπωση ότι καταγράφει την κάθε μου κίνηση. Μπορεί να ήταν η παράνοιά μου, όμως προς στιγμήν ήμουν σίγουρος ότι η απουσία έκφρασης δεν ήταν παρά το προκάλυμμα της συνηθισμένης του, προκλητικής αδιακρισίας. 

Κάποιος τον είχε στήσει εκεί κι αυτό δεν μου άρεσε καθόλου. Ξαφνικά συνειδητοποιούσα ότι η τόσο προβεβλημένη ελευθερία μου δεν ήταν παρά το πρόσχημα για να οδηγηθώ σ' αυτόν τον ιδιότυπο εγκλεισμό. Κάτι έπρεπε να κάνω για να γλιτώσω από τον θανάσιμο εναγκαλισμό μαζί του, από το ισόβιο 

«ενώπιος ενωπίω» μ' αυτόν τον άνθρωπο. 


Η εμφάνιση της γυναίκας μου επί σκηνής, αν και δεν με ξάφνιασε, καθότι αναμενόμενη, μπέρδεψε ακόμη περισσότερο τα πράγματα. Σκορπίζοντας γύρω της αναθυμιάσεις ταραχής, επικρίσεις προς πάντα αρμόδιο και αναρμόδιο, αλλάζοντας θέσεις σε διάφορα μικροαντικείμενα και διακοσμητικά τα οποία κατά τη γνώμη της έπρεπε να βρίσκονται αλλού από εκεί που βρίσκονταν, η γυναίκα αυτή με έκανε να διαπιστώσω για μια ακόμη φορά πως ό,τι κι αν συνέβαινε, ποτέ δεν θα κατάφερνα να την κατατάξω στα ράφια της αδιαφορίας 

και της συνήθειας που ο καθένας μας κουβαλάει στην ψυχική του οικοσκευή. 

Παλιότερα, όταν την είχα πρωτογνωρίσει, δεν με άφηνε σε ησυχία η ταραχή της γοητείας της, μετά όσο μαθαίναμε να ανεχόμαστε ο ένας τον άλλον με είχε εντυπωσιάσει η απρόβλεπτη συμπεριφορά της, όταν πια πήραμε το απολυτήριό μας ως παντρεμένοι η ικανότητά της να έχει πάντα δίκιο, και τώρα που η ζωή μάς είχε συνταξιοδοτήσει η αδρεναλίνη μου ανέβαινε μόνον με τη σκέψη ότι είχα περάσει τόσα χρόνια στο πλευρό της. Την έβλεπα και σκεφτόμουν ιστορίες που είχαν αρχίσει σαράντα χρόνια πίσω και δεν είχαν τελειωμό. 

Τριάντα επτά συναπτά για την ακρίβεια. Και οφείλω να ομολογήσω όχι χωρίς κάποια δόση θαυμασμού πως εκείνη, παρότι διέσχιζε ήδη προ πολλού τις αυχμηρές εκτάσεις της έκτης δεκαετίας της, χωρίς να έχει κάνει λίφτινγκ, εξακολουθούσε να παραμένει εντυπωσιακή. 


Προς Θεού! 

Είναι θέμα καλού γούστου. Αυτό πια το καταλαβαίνει ο καθένας. Μετά τόσα χρόνια γάμου και αντίστοιχα άσπονδης φιλίας με τον υποτιθέμενο αντίπαλο, η ζήλεια μόνον ως γελοιογραφία συναισθήματος μπορεί να εκληφθεί. Ως εκ τούτου εύκολα καταλαβαίνει κανείς ότι αυτό που αισθάνθηκα όταν διεπίστωσα ότι η γυναίκα μου, αγνοώντας προκλητικά την παρουσία μου, έσκυψε να φιλήσει αυτόν τον άνθρωπο, δεν είχε καμία σχέση με τη ζήλεια. Βέβαια δεν ήταν και κάνα φιλί που πρόδιδε ερωτικό πάθος ή κάτι αντίστοιχο, όμως δεν ήταν και από εκείνους τους εντελώς αδιάφορους τελευταίους ασπασμούς με τους οποίους οι γνωστοί συνήθως αποχαιρετούν ο ένας τον άλλον. 

Προτάσσοντας τη γενναιόδωρη πλευρά του χαρακτήρα μου ­ γατί σ' αυτές τις περιπτώσεις το καλύτερο που έχεις να κάνεις είναι να μην χάσεις την ψυχραιμία σου ­ κατάφερα να εκτιμήσω τις πραγματικές διαστάσεις του γεγονότος. 

Το συμπέρασμα ήταν σαφές. Η γυναίκα μου ως χαρακτήρας διέθετε επιτέλους κάποιο βάθος. Μπορούσε ακόμη και σήμερα να εμπνεύσει πάθος και να εμπνευστεί από την ερωτική έλξη που η ίδια αισθάνεται. Ας μου συγχωρεθεί η τόσο απότομη και μονοσήμαντη έκφραση, όμως πολύ φοβούμαι ότι περί αυτού πρόκειται. Συνηγορούσης και της συγκινήσεως, λόγω των ακραίων περιστάσεων, μπόρεσα να διαπιστώσω δεν ήταν μόνον αυτό το φιλάρεσκο και πολυέξοδο πλάσμα, ο τακτικός θαμώνας των κοσμηματοπωλείων και των πάσης φύσεως οργανισμών που φροντίζουν να παστεριώσουν τη γοητεία. Ήταν και κάτι ακόμη, κάτι που είχε κάποτε υπάρξει για μένα και εξακολουθούσε να υπάρχει για κάποιους άλλους, σαν αυτόν τον άνθρωπο. 

Εξάλλου δεν μπορούσα να αγνοήσω το γεγονός ότι εγώ υπήρξα ο αρχιτέκτονας αυτού του οικοδομήματος. Απ' όλους τους άντρες του κόσμου τούτου, και ξέρω πολλούς οι οποίοι ασμένως θα της παρείχαν αυτού του είδους τις υπηρεσίες, σ' αυτόν τον άνθρωπο πήγε να πέσει, μόνον και μόνον επειδή ήξερε ότι διατηρεί αυτήν την ιδιαίτερη σχέση μαζί μου. Και ας αντιπροσώπευε αυτός ό,τι εκείνη αντιπαθούσε: ωραιοπαθής και εγωπαθής μέχρι βλακείας, νεόπλουτος και κομψευόμενος, συγκαταλέγεται στους αυτοδημιούργητους που πιστεύουν ότι είναι το κέντρο του κόσμου. Άσε που του αρέσει να παριστάνει τον μορφωμένο, όπως όλοι αυτοί οι δυστυχείς που παίρνουν στα σοβαρά τα ζητήματα της κοινωνικής τους αναρρίχησης, και επιμένει να εκφράζει γνώμη περί παντός του επιστητού. 


Έννοείται ότι λίγο αν έξυνες κάτω από την καλογυαλισμένη επιφάνεια, το άψογο ντύσιμο και τη φροντισμένη συμπεριφορά, θα συναντούσες, χωρίς να πας και πολύ βαθιά, τον άξεστο χαρακτήρα που, λόγω μισανθρωπίας, δεν έχει μπει στον κόπο να σκεφτεί τα στοιχειώδη: αυτός ο άνθρωπος, λυπάμαι που το λέω, και μισογύνης είναι και κατά καιρούς τον έχω ακούσει να υποστηρίζει τις πλέον ρατσιστικές απόψεις. 

Τουλάχιστον, θα μου πείτε, δεν μπαίνει στον κόπο να υποκρίνεται σαν μερικούς μερικούς. Αδιαφορεί τόσο πολύ για τους υπόλοιπους, που δεν κουράζεται για να κρύψει την αδιαφορία του. Θα συμφωνήσετε όμως μαζί μου ότι αν αναγορεύσουμε την ειλικρίνεια σε ύψιστη αρετή, τότε η μισή ανθρωπότητα κινδυνεύει να δολοφονήσει την άλλη μισή. 

Παραφέρομαι. Το ξέρω. Όμως θα πρέπει να ληφθεί υπ' όψιν και το απωθητικό έντομο που περιφέρεται γύρω από το κούτελό του, η πνιγηρή οσμή των ανθέων και κυρίως ο χαλασμένος κλιματισμός. Κι ας πληρώσαμε μια περιουσία για να είναι όλα άψογα, αισθάνομαι να λιώνω στην κυριολεξία. 

Η ατμόσφαιρα άγγιξε τα όρια της ασφυξίας όταν, στην όχι και τόσο ευρύχωρη αίθουσα, άρχισε να στριμώχνεται ο γκρίζος πληθυσμός των επιχειρηματικών μας σχέσεων ­ χάχα! ­ διάφοροι συνάδελφοι, συνεταίροι και ανταγωνιστές ή, το χειρότερο, διάφοροι που θα 'θελαν να είναι ανταγωνιστές, όμως δεν τα κατάφεραν. Εγώ και αυτός ο άνθρωπος τους αφήσαμε πίσω στον δρόμο με τις επιθυμίες τους, τα όνειρά τους και τη μνησικακία τους. 

Κοστουμαρισμένοι, ευτυχείς κατά βάθος, ξαλαφρωμένοι που ήρθαν έτσι τα πράγματα, πλην όμως σοβαροί, λιγομίλητοι και συνοφρυωμένοι, αγνοώντας με κι αυτοί επιδεικτικά, πήγαιναν ένας-ένας να σταθούν μπροστά του, σαν να 'θελαν ν' ανοίξουν κουβέντα μαζί του. Με αγνοούσαν επιδεικτικά. Όμως δεν μου έκανε διόλου εντύπωση. Ήταν φυσικό σε κάτι τέτοιες στιγμές να θέλουν να χαιρετήσουν τον όμοιό τους, τον αδίστακτο αυτό άνθρωπο που πίστευε ότι ο κόσμος τού χρωστάει τα πάντα, αυτόν που κατάφερε να τους ανασύρει από την αφάνεια, να τους προσφέρει κοινωνική επιφάνεια, μόνον και μόνον για να μπορεί να τους κάνει ό,τι θέλει. 

Επιτέλους είχε έρθει η στιγμή να καταλάβουν αυτό που πάλευα τόσα χρόνια να τους εξηγήσω: εγώ δεν είχα καμία σχέση με τον κόσμο τους. Εμένα ποτέ δεν με ενδιέφεραν τα χρήματα ούτε η εξουσία που σου παρέχουν. Ήμουν ένας άνθρωπος που έπαιρνε πολύ στα σοβαρά τα αισθήματά του, για να μπορεί 

να τα ξεπουλάει έτσι δεξιά κι αριστερά όπως οι περισσότεροι από δαύτους. Ποτέ δεν μ' άρεσε να 'χω το πάνω χέρι. Μου έφτανε η δυναμική της ισότητας που γεννιέται από τη φιλία. 

Όμως δυστυχώς δεν άργησα να διαπιστώσω ότι για μια ακόμη φορά είχα πέσει έξω. Και το καλύτερο σενάριο, αν ετοιμάσεις για τη ζωή σου, αν δεν βρεις τον κατάλληλο παραγωγό, τον σκηνοθέτη και το καστ που θα το υλοποιήσει, τότε το αποτέλεσμα δεν μπορεί παρά να είναι καταστροφικό. 

Γιατί αυτό που αισθάνθηκα, όταν οι ψαλμωδίες είχαν ήδη αρχίσει, ήταν κάτι παραπάνω από ζήλεια. Ήταν η απογοήτευση του ανθρώπου που του έτυχε ο ρόλος του εύπιστου, αυτού που ώς την τελευταία στιγμή θέλει να νομίζει ότι έχει πέσει έξω, ότι οι φόβοι του και οι ανησυχίες του θα διαψευστούν οσονούπω από την πραγματικότητα που είναι όπως ο ίδιος θέλει να πιστεύει ότι είναι. 

Προχθές ακόμη θα έστελνα πρόθυμα στον διάολο όποιον τολμούσε να υπαινιχθεί ότι Εκείνη θα μπορούσε να 'χει την οποιαδήποτε σχέση μ' αυτόν τον άνθρωπο. Όχι, μην βάλετε με τον νου σας τις συνηθισμένες καταστάσεις κλισέ. Εκείνη δεν είναι ούτε η γραμματέας μου ούτε είναι είκοσι χρόνια νεώτερή μου ούτε μπορεί να απαλύνει το αίσθημα ότι ο βίος μου δύει ανεπανόρθωτα με το σφρίγος του νεανικού της σώματος. Εκείνη είναι ο έρωτάς μου μιας ολόκληρης ζωής, ο ενδόμυχος πόθος από τον οποίον δεν γλιτώνεις ποτέ, αυτός ο κρυφός μοναχικός δεσμός που οι περιστάσεις δεν του επέτρεψαν να διασυρθεί στην καθημερινή συνάφεια. 

Περιγράφω μιαν ιδανική κατάσταση, θα μου πείτε. 

Όχι, περιγράφω ένα αίσχος, έναν εφιάλτη ανειλικρίνειας, φτιαγμένο από κρυφές συναντήσεις, από καταπιεσμένες επιθυμίες, από ένα σωρό απωθημένα που όμως πάντα εξιλεωνόταν από το αίσθημα της συνενοχής, από τη βεβαιότητα ότι εγώ κι Εκείνη ­ της οποίας το όνομα ευλόγως αποφεύγω να αναφέρω ­ μπορεί να καταλάβει ο ένας τον άλλον καλύτερα από οποιονδήποτε άλλον. Ήμουν τόσο βέβαιος γι' αυτό το αίσθημα, που ακόμη κι αν δεν την έβλεπα σήμερα εδώ ανάμεσά μας, δεν θα με πείραζε καθόλου. Θα μου 'φτανε που μπορούσα να την σκέφτομαι, έτσι όπως θεωρούσα ότι δικαιούμαι να την σκέφτομαι, μέχρι τη στιγμή που την είδα να έρχεται εδώ. 

Ναι, να έρχεται εδώ και να με αγνοεί κι εκείνη όπως όλοι επιδεικτικά, και να κατευθύνεται κι εκείνη προς το μέρος του ωσάν να μην υπήρχα εγώ και να σκύβει και να τον φιλάει στα χείλη, διακριτικά μεν, πλην όμως εμφανώς ­ για όποιον μπορούσε να καταλάβει ­ ερωτικά. Και μάλιστα, ναι, είμαι σχεδόν σίγουρος πως όταν Αυτή ­ γιατί έτσι θα την λέω πια εις τους αιώνας των αιώνων ­ ανασηκώθηκε και πήγε να πάρει τη θέση της δίπλα στον συρφετό των υπόλοιπων θαμώνων, αυτός ο άνθρωπος όχι μόνον είχε το θράσος να εμφανίσει συμπτώματα ερωτικής διέγερσης ­ τα οποία απαξιώ να περιγράψω , αλλά κοίταξε και προς το μέρος μου μ' εκείνη τη σαρκαστική έκφραση που ο ίδιος υιοθετούσε, όποτε ήθελε να εκφράσει κάποιο από τα ανύπαρκτα αισθήματά του. 

Αυτός ο άνθρωπος λεηλατούσε με απροκάλυπτο τρόπο τη δική μου ζωή, γιατί δεν μπορούσε να αντιμετωπίσει στα σοβαρά τη δική του. Το μόνο που ήξερε να κάνει ήταν να σαρκάζει... 

... Διότι βέβαια εγώ, ακόμη και σ' αυτή την ύστατη στιγμή του βίου μου, δεν πρόκειται να σεβαστώ την επιθυμία τους και να αναγνωρίσω σ' αυτόν τον άνθρωπο τον εαυτόν μου. Όλοι αυτοί που μαζεύτηκαν εδώ για να με χαιρετήσουν για τελευταία φορά μπορεί να πιστεύουν ότι εγώ είμαι αυτό το εγωπαθές και αδίστακτο αναρριχητικό που στέκεται απέναντί τους, με το πρόσωπο παραμορφωμένο από τη μακροχρόνια ασθένεια και τη χρόνια φαρμακευτική αγωγή. 

Όμως εμένα θα μου επιτρέψετε να επιμείνω μέχρι τέλους. Αυτός που όλοι αυτοί θέλουν να τον ταυτίσουν με την ύπαρξή μου, για μένα είναι πάντα κάποιος άλλος. Μου είναι τόσο ξένος όσο κι ο ίδιος μου ο εαυτός.



Καμιά φορά βλέπω εταιρίες ή καταστήματα να φέρουν την επιγραφή: Αδελφοί Σάββα, Αδελφοί Παπακαμμένου, και λέω: Πώς τα καταφέρνουν τα αδέλφια αυτά και συν-βιώνουν, και συν-εργάζονται, συν-εταιρίζονται!

Πάλι ήρθε στο νου αυτή η σκέψη, εδώ στο αυθαίρετο ενός φίλου (που μου το παραχώρησε για λίγο), όπου ήρθαν να με επισκεφθούν δύο απ' τ' αδέρφια μου.

Εννοείται πως μέχρι να 'ρθουν, τους περάσαμε γενεές δεκατέσσερες με τη φίλη μου. Τους θάβαμε, τους ξεθάβαμε, λέγαμε γι' αυτούς αστεία, και η επωδός πάντα: «Είδες πώς "τακιμιάσανε" ο Δημήτρης με τον Στέφανο;», (Δημήτρης ήταν ο γαμπρός μας), κι αυτό μου έφερε στο νου πως πάντα στ' αδέρφια καταλήγουμε.

Ηρθανε λοιπόν: η αδερφή μου, κι ο Στέφανος, κι ο γαμπρός μας ο Δημήτρης. Και: «Τι ωραία είσαι εδώ, ρε μπαγάσα!». (Πέρα γυάλιζε το Αιγαίο). «Ναι, αλλά άμα δεν είναι δικό σου!». Και με τη φράση αυτή ο καθένας ένιωσε πόνο στη δική του πληγή.

Εγώ εξοχικό δεν μπόρεσα να πάρω. Ο Στέφανος, ούτε καν σπίτι δεν μπόρεσε ακόμα, παρόλο που τον έχει φάει η οικοδομή (υδραυλικός ο Στέφανος). Κι ο Δημήτρης - με δάνειο πήρανε το διαμέρισμα - ωραίο διαμέρισμα στην Αγία Κυριακή και διπλοδουλιά για τους τόκους και τα γραμμάτια. Και μια πιο βαθιά πληγή ο Δημήτρης, γιατί ο γέρος του έχει κάτι οικόπεδα που βλέπουνε θάλασσα, αλλά είναι χειρότερος, ή, άντε ίδιος, με τα δικόνε μας. Ο δικός μας κάτι χωραφάκια έχει στο χωριό κι ακόμα να ορίσει ποιο είναι του καθενός. «Ο,τι βρείτε στη διαθήκη», λέει. Φοβάται φαίνεται κι αυτός, γιατί στο χωριό του ένας γέρος, και μάλιστα απ' τους πιο πλούσιους, έδωσε στα παιδιά του ό,τι είχε, και τον πετάξανε σ' ένα καμαράκι.

Οι δικοί μας όμως τι να φοβούνται; Σπίτια έχουν, σύνταξη έχουν. Για χωραφάκια εμείς μιλάμε, κι ο Δημήτρης για κείνο το οικόπεδο στο Λαύριο. Κι επειδή όλα αυτά όπως είπαμε πονάνε, ο Στέφανος ανοίγει γρήγορα γρήγορα τις παυσίπονες μπίρες και τα τονωτικά ορμονούχα κοτόπουλα, κι «εβίβα ρε, όλα εδώ θα μείνουνε».

Και προχωράει η βραδιά. Ωραία, ευχάριστα κι αγαπημένα. Γιατί σπάνια συναντιόμαστε. Και κανονίζουμε - πρώτη φορά - κοινές διακοπές. Και πειραζόμαστε για τις άσπρες τρίχες μας που ξεφυτρώνουν - άλλος στο γενάκι, άλλος στους κροτάφους - κι όλο τον Δημήτρη πειράζουμε: «Ασπρισες, μωρέ Δημήτρη». Γιατί αυτός ήταν ξανθός και πιο γρήγορα άσπρισε.

Και προχωράει η βραδιά. Και στοίβα τα κουτιά της μπίρας. Και το Αιγαίο προς τη δύση του με κάτι χρώματα κόκκινα και μαβιά - τρελή της φύσης ζωγραφιά. Και λέω στον Στέφανο να ξανάρθει την άλλη Κυριακή να μου φτιάξει κάτι υδραυλικά συστήματα που στάζουν. Ομως έχει να πάει σε κάτι συνεργάτες του κατασκευαστές, αδέρφια, στην Κερατέα. Μα, αμέσως, θυμάται ότι τους έχω γνωρίσει. Μια Κυριακή που φέρναμε γύρα κι εμείς στην Κερατέα να δούμε πού κυμαίνονται τα οικόπεδα. Και είδαμε ένα - πλάκα η θάλασσα κάτω - και φτηνό συγκριτικά. Και στην αρχή λογαριάζαμε πώς θα βρούμε την προκαταβολή και τις δόσεις. Ομως σε λίγο: «Εγώ δε "βγαίνω" για πολυτέλειες». Κι ο Στέφανος: «Οχι διαρροές», λέει, γιατί προτεραιότητα έχει το σπίτι.

Και πήγαμε στους κατασκευαστές. Και μας περίμεναν με «μπριτζόλες» και μπίρες.

Και φάε και πιες. Και: «τι ωραία είσαστε εδώ!», - πλάκα η θάλασσα κάτω.

Τρεις οικογένειες μαζί. Και γυναίκες, και νύφες, και παιδιά. Και στην αρχή πήρανε, είπαν, από ένα οικόπεδο δίπλα δίπλα. Ομως μετά φτιάξανε αυτή την «καλή κατάσταση», κι είναι όλοι μαζί. Κι αν είχε στόμα να μιλήσει η ψησταριά τους και τι δε θα 'λεγε.

«Και στη δουλιά όλοι μαζί είναι», λέει ο Στέφανος, κι είναι ήδη μισοζαλισμένος. Και σίγουρα έχει πικρία ο λόγος του. Γιατί εφτά αδέρφια είμαστε εμείς. Κι από μικροί λέγαμε να συνεταιριστούμε.

Στην αρχή της ζωής μας μια μοίρα μας έριξε, τα τρία απ' τα τέσσερα αρσενικά, στη θάλασσα. (Πολύ αργότερα έφυγε κι ο μικρός). Ο ένας ναύτης, ο άλλος μηχανικός κι εγώ ασυρματιστής. Και το πρώτο σχέδιο/όνειρο. Να πάρουμε ένα καραβάκι, κι ο ένας ναύτης, κι ο άλλος μηχανικός, κι εγώ καπετάνιος (γιατί τα μικρά καράβια, τα motorships όπως λέγονται, δε χρειάζονται ασυρματιστή). Και το όνειρο σκόρπισε γρήγορα μέσα στην ασυνεννοησία, αλλά και στους διαφορετικούς δρόμους που θέλησε να τραβήξει ο καθένας αργότερα. Κι από τότε, κάθε που βλέπω μοτορσιπάκια, ξυπνάει το πρώτο όνειρο, και φέρνει χαρά, και θλίψη, και νοσταλγία, γιατί ήταν ένα όνειρο που παραλίγο να τ' αγγίξουμε.

«Αφού είναι κοινή η δουλιά τους, ρε Στέφανε», του λέω και προς απάντησιν, αλλά και σαν απολογία, αφού ξέρω ότι ο λόγος του έχει και μομφή. Γιατί μετά το πρώτο όνειρο, μπήκαμε στην πραγματικότητα της ζωής. Κι ήταν ο Στέφανος που μας έπαιρνε κοντά του. Πρώτα τον πρώτο αδερφό. Συνεταιράκια. Υδραυλικές εγκαταστάσεις κλπ. Ομως, ασυνεννοησία χαρακτήρων, ρήξη, διάλυση. Και σε κάποια φάση, που κι εγώ ζητούσα ν' ακουμπήσω, συνέταιρος κι εγώ. Κι έμεινε στους σταθμούς της ζωής μου μια περίοδος περίεργη. Και μια σφραγίδα.

ΣΤΕΦ. κ' ΒΑΣ. ΘΑΛΑΣΣΙΝΟΣ

Ηλιακοί Θερμοσίφωνες

Υδραυλικές Εγκαταστάσεις

Μισά ονόματα. Μισά πράγματα. Γιατί αυτοί οι συνεταιρισμοί που λέμε, πετυχαίνουν άμα έχεις κοινούς στόχους, κοινά οράματα, και κυρίως, άμα δεν επιθυμείς κάτι πολύ πολύ προσωπικό. `Η υπάρχουν γιατί ξεκίνησαν απ' τους πατεράδες, και συνεχίζονται από παιδιά που δε νοιάζονται και πολύ για κάποιον εντελώς δικό τους στόχο.

Και προχωράει η βραδιά. Και τα χρώματα προς τη δύση ξεθωριάζουν. Το φεγγάρι τώρα παίρνει τη θέση του πάνω απ' το Αιγαίο. Και οι μπίρες φτάνουν προς το τέλος. Και μια γλυκιά χαύνωση έχει σκεπάσει τις ψυχούλες μας. Κι ο Στέφανος να επιμένει. Ισως γιατί θέλει να συντηρήσει το όνειρο. Αλλά μάλλον γιατί το έχει πραγματική ανάγκη και φοβάται τη ζωή μόνος του. Και τον αδίστακτο κόσμο των εμπόρων. Και των τραπεζών. Και των δανείων. Και - να μην πούμε δυστυχώς ή ευτυχώς - να πούμε απλά ότι γι' αυτόν είναι μονόδρομος. Πρέπει να βγει στο εμπόριο, αν θέλει να γλιτώσει απ' την οικοδομή. Γι' αυτό επιμένει: «Κι όμως υπάρχει ακόμα η δυνατότητα. Η Ελλη θα βάλει το κεφάλαιο (η αδελφή μας η Ελλη που είναι γιατρίνα), η Τούλα θ' αναλάβει τα λογιστικά (η ετέρα αδελφή, λογίστρια ήδη), εσύ τη Διεύθυνση (εγώ ο ξύπνιος τη Διεύθυνση) κι εγώ στην παραγωγή». «Και τι θα παράγουμε, ρε Στέφανε;». Και ήξερα ότι πάλι θα το φέρει γύρω απ' το παράγωγα της δουλιάς του - λάστιχα, σωλήνες και τέτοια. Και θυμήθηκα που την περίοδο του Στεφ. και Βασ., είχα κλείσει συμφωνία ν' αγοράσουμε μια βιοτεχνία παραγωγής μολυβδοσωλήνων. Ομως ο Στέφανος είπε: «Το μολύβι πεθαίνει, ζήτω το πλαστικό», και μηχανευτήκαμε μια πατέντα να πάρουμε πίσω την προκαταβολή. Πάλι εκεί θα το 'φερνε ο Στέφανος στο τι να παράγουμε. Ομως τον πρόλαβε ο Δημήτρης. «Αέρα κοπανιστό θα παράγουμε». Κι ήταν αυτό ό,τι χρειαζόταν για να 'ρθει η τελευταία της νύχτας αφύπνιση και ευθυμία. Και βάλαμε όλοι τα γέλια. Κι ο Στέφανος, σηκώνοντας το σχεδόν άδειο ποτήρι του: «Θα τον εμφιαλώνουμε κιόλας», είπε. Κι εγώ ο ξύπνιος: «Και θα τον συμπιέζουμε πριν την εμφιάλωση. ΕΤΑΙΡΕΙΑ ΠΕΠΙΕΣΜΕΝΟΥ ΑΕΡΟΣ, ΤΑ ΕΦΤΑ ΑΔΕΛΦΙΑ», συμπλήρωσα με στόμφο.

Τελευταίο γέλιο, τελευταία αναλαμπή κι ύστερα στη βαριά της νύχτας σιωπή. Αλλος γερμένος πάνω στο τραπέζι κι άλλος να κοιτάει του Αιγαίου πέρα τα βαθιά νερά.

Και φεύγουμε σιγά σιγά τ' αδέρφια. Και πάω κι εγώ για ύπνο. Και πάλι θ 'ρθει το όνειρο γι' αυτή ή για κάποια άλλη εταιρία, που πάντα θα έχει τον υπότιτλο: ΤΑ ΕΦΤΑ ΑΔΕΛΦΙΑ.

Γεννήθηκε στην ενδοχώρα. Κόρη πανώρια. Μπουμπούκιαζε και το χωριό τρελαίνονταν απ' την ομορφιά. Ανθισε και το χωριό αναστέναζε.

Φτωχό το χωριό και οι επαφές με την πόλη λιγοστές. Ακόμα πιο λιγοστές οι επαφές με τη θάλασσα. Στα δεκατέσσερα εκείνη γνώρισε τη θάλασσα. Κατέβηκαν με ένα φορτηγό, - αρκετοί απ' το χωριό.

Μπροστά της εκστασιάστηκε. Τη γοήτευσε το απέραντο γαλάζιο. Και τη φόβισε. Δειλά δειλά πάτησε στο νερό. Η επαφή του την ανατρίχιασε. Ο πατέρας της τη δίδαξε κολύμπι. Μα αυτή αμέσως άρχισε να επιπλέει στο νερό. Να κινείται με άνεση.

Παιχνίδια και μακροβούτια. Εκσταση και χαρά. Ομως σε μια στιγμή που ήταν κάπως απομακρυσμένη, της συνέβη το απίστευτο. Εκεί που κουνούσε τα πόδια της να επιπλέει, τα ένιωσε να ενώνονται, και στην άκρη τους να σχηματίζεται ουρά ψαριού. Κατατρόμαξε. Ομως κάτι μέσα της της είπε πως δεν πρέπει να το ομολογήσει στους άλλους. Στα λίγα διαβάσματά της είχε διαπιστώσει πως οι διαφορετικοί πάντα τιμωρούνται, - από ζήλια, από φθόνο, από φόβο. Με τρόμο λοιπόν είδε πως είχε μεταμορφωθεί σε Γοργόνα.

Αγγιζε δειλά δειλά το κάτω μέρος του σώματός της. Κούναγε λίγο την ουρά της, και αμέσως μετακινούνταν. Καμώνονταν όμως την αδιάφορη. Ενιωθε πως μπορούσε να πλεύσει με υπερβολική ταχύτητα, όμως κολυμπούσε αργά αργά, στην ταχύτητα των ανθρώπων.

Μετά το πρώτο ξάφνιασμα, «σαν έτοιμη από καιρό, σαν θαρραλέα», αποδέχτηκε το γεγονός. Σ' εκείνα τα λίγα διαβάσματα, πολλές μεταμορφώσεις είχε συναντήσει. Πολλά μυστήρια της ζωής και της φύσης την είχαν προβληματίσει.

Μα τώρα την απασχολούσε αν η μεταμόρφωση αυτή είναι οριστική ή προσωρινή. Κάτι πάλι μέσα της της είπε να βγει προς την ακτή. Οταν η ουρά της άγγιξε το βυθό, εξαφανίστηκε. Νάτα πάλι τα ωραία της πόδια που καρδιές έχουν κάψει μαζί με την ωραία της μορφή.

Βγήκε στην ακτή. Κάθισε στην άμμο. Η καρδιά της πήγαινε να σπάσει. Μην ήταν φαντασίωση; Μήπως η προηγούμενη μεταμόρφωση δεν έγινε στην πραγματικότητα και την ένιωσε σαν αποτέλεσμα προσωρινής παραίσθησης, σαν πραγματοποίηση κρυφής επιθυμίας.

Ιδού η Ρόδος, ιδού και το πήδημα. Ξαναμπήκε στο νερό. Μόλις απομακρύνθηκε αρκετά, νάτηνε πάλι η ουρά. Μόλις επέστρεψε στην ακτή, νάτα πάλι τα ωραία της πόδια.

Το επανέλαβε αρκετές φορές κι ύστερα ξάπλωσε στην ακτή. Ποια μοίρα κουβαλάει μέσα της. Από ποιον κόσμο έρχεται; Και πώς γεννήθηκε στο χωριό της ενδοχώρας; Ο πατέρας της, απ' ότι γνωρίζει, δεν ταξίδεψε με τα καράβια. Η μητέρα της... Μήπως και η μητέρα της ήτανε σαν κι αυτήν και δεν το ομολόγησε ποτέ; Σ' αυτήν αμέσως γεννήθηκε το ένστικτο της αποσιώπησης, άρα και η μητέρα μπορεί να κρύβει καλά το μυστικό της. Απλή χωριάτισσα δείχνει. Σπίτι, χωράφι. Φούρνος και πλυσταριό η ζωή της. Και λιγομίλητη. Κι ο πατέρας της όμως λιγομίλητος. Και ποιος θα μου πείτε, γονιός είναι πολυμίλητος; Σ' έναν αγώνα βιοπάλης όλοι δοσμένοι, κουράζονται όλη μέρα, μιλάνε για τη δουλειά και τις ανάγκες, και ποτέ για επιθυμίες, οράματα - πού τέτοιο πράγμα - και συναισθήματα.

Ετσι, ξαπλωμένη στην ακτή, έφτιαξε τη δική της εκδοχή, μια και προτιμούσε η μητέρα της να μην ξέρει ή μάλλον να μην είναι ξεχωριστή σαν αυτήν, για να έχει, αυτή πρώτη, τη μοναδικότητα.

Εννέα λοιπόν μήνες πριν αυτή γεννηθεί, κατέβηκαν όπως τώρα απ' το χωριό, με φορτηγό, ή με μουλάρια όπως κατέβαιναν τότε. Ητανε όμορφη η μάνα της, σ' αυτό μοιάζανε. Εκεί λοιπόν που κολυμπούσε, τη βλέπει απ' το βυθό της θάλασσας ένας Τρίτων - μυθική οντότητα της θάλασσας. `Η μάλλον, γιατί ένας ταπεινός Τρίτων; Τη βλέπει απ' την κορυφή του Ολύμπου ο Θεός των Θεών, ο φοβερός και τρομερός, ο ερωτύλος Δίας. Κατεβαίνει στο βυθό, μετατρέπεται σε Τρίτωνα, και τη βατεύει. Τώρα αυτή, η Μάνα, ή δεν κατάλαβε τίποτα, κι ένιωσε την ηδονή, όπως και οι τόσες και τόσες ερωμένες του Δία που μας αναφέρει η μυθολογία, και κρύβει καλά καλά το μυστικό της. Θα μάθουμε.

Η εκδρομή τελείωσε. Στην καρότσα του φορτηγού, και επιστροφή στο χωριό. Η κρυφή Γοργόνα πετάει απ' τη χαρά της. Τραγουδάει. «Εχω ένα μυστικό κρυμμένο στης καρδιάς τα βάθη...». Οι άντρες της παρέας λιγώνονται. Οι γυναίκες ζηλεύουν. Ομως κανένας δεν μπορεί να υποπτευθεί. Κι αυτή χαίρεται, χαίρεται. Γιατί απ' όλα της ζωής τα ασήμαντα πλάσματα - συγχωρήστε της την έπαρση - αυτή είναι κάτι ξεχωριστό. Αυτή έχει ένα μυστικό - που δεν ξέρει αν θα της βγει σε καλό ή σε κακό - όμως ξέρει πως θα την οδηγήσει σε εμπειρίες μοναδικές, πως θα γνωρίσει κόσμους θαυμαστούς.

Στο χωριό, όσο κι αν προσπαθεί από τη μάνα της να μάθει, τίποτα δεν μπορεί να ψαρέψει. Σφίγγα η μάνα, ή... αθώα περιστερά. Δε θέλει να της εκδηλωθεί. Φοβάται.

Αραιά και πού κατεβαίνουν στη θάλασσα. Και τότε χαίρεται το μεγάλο της μυστικό. Κι ύστερα πάλι στο χωριό. Σε μια ζωή μίζερη, χωρίς προοπτικές.

Τα γράμματα δεν τα παίρνει. Δύσκολα - πλάσμα αιθέριο αυτή - μπορεί να σκύψει σε πρακτικά βιβλία. Παραμύθια και σινερομάντσα τα διαβάσματά της. Και τότε λέει στη μάνα..., αφού όπως γίνεται στα χωριά, αυτή είναι που πρέπει να διερμηνεύσει στον πατέρα, ο οποίος θα πάρει την τελική απόφαση. Λέει λοιπόν στη μάνα να κατέβει στην πόλη, έστω και ως υπηρέτρια, κι ύστερα ως πωλήτρια, μπας και βρει καλύτερη τύχη, αφού εδώ θα έχει μια ζωή μίζερη, χωρίς προοπτικές.

Να μην κάνουμε τα πράγματα δύσκολα. Να πούμε πως ο πατέρας της συγκατένευσε.

Νάτην λοιπόν η μικρή μας κρυφή Γοργόνα στην πόλη. Υπηρέτρια ή πωλήτρια, το ίδιο κάνει. Κοντά στην πόλη η θάλασσα. Στο πρώτο της ρεπό, νάτην στη θάλασσα. Διαλέγει μια απόμερη ακτή. Μόνη στην παραλία. Μπαίνει στη θάλασσα, και να η μεταμόρφωση. Σκίζει με υπερβολική ταχύτητα τα νερά. Ομως γρήγορα μαζεύεται. Ετσι και τη δουν απ' την ακτή, ή από κανένα καράβι, πάει, χάθηκε. Οι διαφορετικοί, το είπαμε ήδη, τιμωρούνται. Ετσι, στην επιφάνεια, κολυμπάει όπως οι άνθρωποι. Ομως διαπιστώνει πως μπορεί να μείνει ώρα πολλή κάτω απ' την επιφάνεια του νερού. Ξεκινάει λοιπόν ένα ταξίδι αναγνώρισης του βυθού.

Φεύγει και πάει. Πότε αργά, πότε γρήγορα. Κοράλλια και αστερίες, ψάρια πολύχρωμα, σπηλιές. Ο δικός της, ο κρυφός ο μαγικός κόσμος. Και χαίρεται, χαίρεται. Γιατί επιτέλους τον ζει, τον απολαμβάνει. Και χαίρεται, χαίρεται. Γιατί ξέρει πως στη ζωή λίγοι έχουμε την τύχη να ζήσουμε, να απολαύσουμε τον κρυφό, τον μαγικό μας κόσμο...

Κι έτσι περνάει η ζωή της. Δουλειά και θάλασσα. Καθημερινότητα και επιθυμία. Ρεαλισμός και φαντασίωση.

Και περνάει ο καιρός. Μεστώνει. Ο Ερωτας αρχίζει ν' ανθίζει στην καρδιά της. Κάθε όμορφο παλικάρι και Ερωτας. Ομως, σε συνδυασμό με την κρυφή της ιδιαιτερότητα, οι ναύτες είναι η προτίμησή της. Τους βλέπει που σκαρφαλώνουν στα άλμπουρα, που τραβάνε τα σχοινιά, που απλώνουν τα πανιά. Τους φαντάζεται μεσοπέλαγα, άπρακτους, να θαυμάζουν τα χρώματα του δειλινού, ή, φοβισμένους, να γαντζώνονται στην κουπαστή καθώς το καράβι χτυπιέται απ' τα κύματα. «Ναύτη θα πάρω», συλλογιέται η κρυφή μας Γοργόνα. «Οταν θα φεύγει, χωρίς αυτός να το ξέρει, θα του παραστέκομαι. Θα ξέρω το στίγμα του στη θάλασσα. Θα βουτάω και θα είμαι συνέχεια δίπλα απ' το καράβι του. Και αν - χτυπάω ξύλο - του τύχει κανένα ναυάγιο, εγώ θα τον σώσω, θα τον μεταφέρω στην ακτή».

Αυτά συλλογιέται η κρυφή μας Γοργόνα, όμως ο πατέρας της άλλα απεργάζεται. Αν και απούσα απ' το χωριό, δεν ξεχάστηκε. Κάποιο παλικάρι που την αγαπούσε χρόνια, πήγε και τη ζήτησε από τον πατέρα της. Αυτός δεν είχε λόγους να αρνηθεί. Καλό το παλικάρι - όμορφος, δουλευτής - τι καλύτερη τύχη να περίμενε για τη θυγατέρα του; Της έστειλε τα προξενιά.

Κεραμίδα της ήρθε. Δεν είχε προλάβει να αγαπήσει κάποιο ναύτη. Να τον αντιτάξει στον Ερωτα του παλικαριού. Να τους πει: Ιδού ο άντρας μου. Τώρα, το μόνο της επιχείρημα ήταν πως δεν ήθελε να γυρίσει στο χωριό.

Παρακάλεσε τον πατέρα της, παρακαλούσε τη μάνα της, παρακαλούσε τη θάλασσα, έκλαιγε. Στην απελπισία της, αν και δεν πίστευε πια στο παραμύθι που έφτιαξε, παρακάλεσε και το Δία, τον κρυφό της ίσως πατέρα. Μάταιο.

Ετσι σιγά σιγά συμβιβάστηκε. Στην απόλυτη βεβαιότητα του ερωτευμένου παλικαριού, ακόμα και στην ίδια, άρχισε να φαντάζει ουτοπία η αναζήτηση ενός ναύτη αντεραστή, αντίβαρο στη γειωμένη ζωή που θα της πρόσφερε το χωριό.

Εγινε ο γάμος. Επνιγε μέσα της τη λύπη. Καλός ο γαμπρός. Και όμορφος. Και δουλευτής. Δεν την άφηνε να κουράζεται στα χωράφια.

Αραία και πού, κατέβαιναν στη θάλασσα. Τότε ξανάβρισκε τον κρυφό της εαυτό. Ομως δεν της έδινε πια χαρά. Σα να προδίδει τον άντρα της ένιωθε κάθε φορά που ως Γοργόνα κολυμπούσε στα βαθιά.

Κι ύστερα ήρθε ο πρώτο της παιδί. Αγόρι. Ολοι χαρήκανε. Γιατί αγόρια είναι που ζητάει η κοινωνία.

Ομως, την επόμενη φορά που κατέβηκαν στη θάλασσα, ένιωσε την καταστροφή. Επειδή είχε περάσει πολύ καιρός και είχε κουραστεί πολύ με τη γέννα, ήθελε να μεταμορφωθεί σε Γοργόνα, να χαρεί τον κρυμμένο της εαυτό. Ομως όσο βαθιά κι αν πήγε, δεν έγινε η μεταμόρφωση. Βγήκε στην ακτή, ξαναμπήκε, τίποτα.

Και τότε κατάλαβε. Κι έκλαψε. Εκλαψε πολύ. Ισως να ήταν ο συμβιβασμός. Η τιμωρία της γιατί δεν επέμενε. Γιατί δεν περίμενε το ναύτη. Το μεγάλο Ερωτα. Ισως πάλι, σκεφτόταν, αυτό να συμβαίνει σε όλες τις κοπέλες που γίνονται γυναίκες. Ισως δηλαδή να μην ήταν η μοναδική που μέσα στο νερό μεταμορφωνόταν σε Γοργόνα. Ισως όλες οι κοπέλες, ακόμα και η μάνα της, όταν υπήρξε κοπέλα, και οι αδελφές της, και οι φίλες της, να μεταμορφώνονται σε Γοργόνες κάθε που ανοίγονται στα βαθιά, και κάθε μια να κρατάει κρυμμένο για τον εαυτό της το μυστικό της. «Πόσα και πόσα της ζωής μυστήρια δεν τα γνωρίζουμε», σκέφτηκε ανακουφισμένη, και σκούπισε τα δάκρυά της.

Οταν επέστρεψαν στο χωριό, αγκάλιασε - πρώτη φορά - με αγάπη και πόθο το σύζυγό της. Βιαζόταν να δώσει κι αυτή στη ζωή μια δική της Γοργόνα.

Τα τριάντα έξι ζευγάρια παιδικά μάτια ήταν στυλωμένα με πολύ ενδιαφέρον πάνω στην αφράτη βασιλόπιτα, που κομμάτιαζε με γοργές κινήσεις το μαχαίρι του κ. Αποστόλη, του ταμία του συλλόγου γονέων και κηδεμόνων. Ο πρόεδρος και τ' άλλα μέλη του διοικητικού συμβουλίου στέκονταν στον κενό χώρο της αίθουσας, ανάμεσα έδρα και θρανία, και διασκέδαζαν με την αδημονία των μικρών μαθητών. Αμέριμνος και χαμογελαστός παρακολουθούσε το κομμάτιασμα της πίττας κι ο διευθυντής του σχολείου, όταν ξαφνικά η Βέτα, η νεαρή δασκάλα της τάξης, σίμωσε κοντά του. Τα μάτια της πετούσαν αστραπές κι η φωνή της πρόδινε τη συγκρατημένη οργή της:

- Κάτι πολύ φτηνό κι απαράδεκτο επιχειρείται κάτω από τη μύτη μας τούτη την ώρα, κύριε διευθυντά, του είπε χαμηλόφωνα. Ο κ. Αποστόλης έχει επισημάνει το κομμάτι με το φλουρί κι ετοιμάζεται να το δώσει στον Κώκο, τον κανακάρη του, εκείνο το γιγαντόσωμο παιδί στο τελευταίο θρανίο της αριστερής πτέρυγας.

Στα χείλια του διευθυντή πρόβαλε ερωτηματικό χαμόγελο κι η νεαρή δασκάλα βιάστηκε να προστέσει:

- Το μαχαίρι του, ξέρετε, χτύπησε πάνω στο φλουρί της πίτας!

- Πώς όμως, καλή μου Βέτα, να είμαστε βέβαιοι για τις προθέσεις του, έχοντας υπόψη μας μονάχα κάποιες αόριστες υπόνοιες;

- Βέβαια, δεν έχω χειροπιαστά τεκμήρια, παραδέχτηκε εκείνη. Είδα όμως κάτι στα μάτια του τη στιγμή, που το μαχαίρι άγγιξε το νόμισμα, και δε μου μένει η παραμικρή αμφιβολία για τις προθέσεις του.

Έκοψε απότομα το λόγο της και κούνησε το κεφάλι της μ' αποφασιστικότητα:

- Γι' αυτό...

- Γι' αυτό τι;

- Δεν πρέπει να του περάσει!...

Μυριάδες ζουζούνια τρύπωσαν ξαφνικά στ' αυτιά του διευθυντή. Αυτή η νεαρή αντάρτω, που εκεί στα είκοσι δυο της είχε ανακαλύψει πως ο κόσμος βάδιζε σαν τον κάβουρα κι είχε βαλθεί να τον κάμει να περπατάει σωστά, του είχε σκαρώσει ένα σωρό προβλήματα από την αρχή της σχολικής χρονιάς κι εκείνη τη στιγμή αναμφίβολα του πρόσθετε εν' άλλο ακόμα!...

- Μα, Βέτα...

- Μη συγχύζεστε, κύριε διευθυντά, τον καθησύχασε, σαν κατάλαβε την αναστάτωση του. Δεν πρόκειται να τινάξω στον αέρα τούτη τη «σεμνή τελετή»! (και πρόφερε έτσι τις δύο τελευταίες λέξεις, όπως θα λέγε «τούτο το φιάσκο» ή «τούτο το καραγκιοζιλίκι»!)

- Βέτα, ο άνθρωπος αυτός, από τη θέση του στο σύλλογο, έχει προσφέρει πολλές κι ανεκτίμητες υπηρεσίες στο σχολείο μας. Γι' αυτό ειν' ανάγκη να ελέγχουμε αυστηρά τη συμπεριφορά μας απέναντι του...

Ο τόνος της φωνής του διευθυντή πρόδινε κάποια διαμαρτυρία του, μια διάθεση για έμμεση, πλην ευγενική, ανάκληση της νεαρής δασκάλας στην τάξη, μα εκείνη δεν έλεγε να υποχωρήσει:

- Όσα ο κύριος αυτός κάνει κι όσα προσφέρει στο σχολείο, σε τούτο μονάχα κατατείνουν: στο να κερδίσει την εύνοια των δασκάλων για τον Κώκο του, το μοναχογιό του. και τίποτες άλλο!

Γούρλωσε τα μάτια του ο διευθυντής κι έσφιξε τα χείλη του:

- Υπερβολές, αγαπητή μου! Ας μην τα βλέπουμε όλα με καχύποπτο μάτι, γιατί έτσι δυνατό να παρερμηνέψουμε αγαθές προθέσεις κι ανιδιοτελείς υπηρεσίες, που τόσο ο κόσμος μας τις χρειάζεται, μα και γιατί δυνατό ν' αδικήσουμε καλοπροαίρετους ανθρώπους!... Και μεγαλύτερο κακό δεν υπάρχει άλλο από την άδικη κατηγόρια, τη συκοφαντία!...

- Στην περίπτωση του κ. Αποστόλη τίποτε απ' όσα υποθέτετε δε συμβαίνει. Ο ταμίας μας δείχνει μια αρρωστημένη έγνοια για τον Κώκο του. Τον περιβάλλει μ' ασφυκτική προστασία και του 'χει δημιουργήσει την εντύπωση πως είναι το κέντρο του κόσμου! Καταλαβαίνετε λοιπόν, ο κ. Αποστόλης χτίζει έναν Κώκο αντικοινωνικό, μονόχνοτο, λαίμαργο κι άρπαγα! Και σας το ξαναλέω: έχει αποφασίσει να του δώσει κατά τρόπο δόλιο το κομμάτι με το φλουρί!...

Ο διευθυντής συνοφρυώθηκε:

- Μας λείπουν οι αποδείξεις για τέτοιες πιθανολογούμενες προθέσεις... Αλλά κι αν ακόμη ήμαστε βέβαιοι γι' αυτές, τίποτε και πάλι δε θα μπορούσαμε να πράξουμε προκαταβολικά και για όσο παραμένουν ανεκτέλεστες. Βλέπεις, κανένα αδίκημα δε διώκεται πριν από τη διάπραξη του. Και τα δικαστήρια δικάζουνε μονάχα τα «έργω ή και λόγω ανομήματα» και ποτέ τα «εν διανοία»!...

- Μιλάμε για πρόληψη εγκλήματος, κύριε διευθυντά, κι όχι για καταστολή του, φουρκίστηκε εκείνη...

- Άκουσε με, καλή μου Βέτα: Πολλές φορές στη σταδιοδρομία σου θα 'ρθεις αντιμέτωπη με τις ανθρώπινες μικροαδυναμίες, μα δε χρειάζεται πάντοτε, ούτε άλλωστε και σε συμφέρει, να ξιφουλκείς συνεχώς! Ανοχή, κορίτσι μου! Ανοχή και κατανόηση στ' ανθρώπινα! Έτσι μονάχα θ' αποσοβείς τις συγκρούσεις, που θα καιροφυλακτούν, για να σου δηλητηριάζουν καθημερνά τη ζωή! Στο κάτω -κάτω της γραφής, κατανοώντας τέτοιες μικροαδυναμίες, που ενδημούν άλλωστε στην ψυχή όλων μας, αγαπάμε περισσότερο τον άνθρωπο. Και γελώντας μ' αυτές, κάνουμε πιο ευχάριστο αυτό το θρυλικό όνειρο της ζωής!...

- Ανοχή και κατανόηση στις μικροαδυναμίες ναι, στην ευτέλεια όμως και την καπατσοσύνη όχι! άστραψε και βρόντηξε σιγανά πάντα η Βέτα. Όχι στην αδικία άκακων κι ανυπεράσπιστων παιδιών! Επιτέλους μπροστά σε τέτοιες μικρότητες οφείλει να στερεύει η επιείκεια κι η καλοσύνη. Προχτές ο κ. Αποστόλης στην ομιλία του στους γονείς και κηδεμόνες επέμεινε να διδάξει στους δασκάλους την αμεροληψία και την αντικειμενικότητα απέναντι στους μαθητές τους, κι όταν τέλειωσε, ήρθε κοντά μου και με παρακαλούσε - τι λέω; - μ' εκλιπαρούσε γλοιωδώς να μεταθέσω τον Κώκο στο πρώτο θρανίο, παρά τις ασυνήθιστα μεγάλες για ένα μαθητή της δεύτερης τάξης διαστάσεις του, και να ξαποστείλω στο τελευταίο - άκουσον! άκουσον! - τούτο εδώ μπροστά το ψιχαλάκι, τούτη τη μινιατούρα μικρού παιδιού, που φυλάω στο πρώτο θρανίο! Γι' αυτό σας λέω, κύριε διευθυντά, δε θα τον αφήσω τον ταρτούφο να «φάει» το φλουρί!...

Αυτά είπε η νεαρή δασκάλα και γύρισε κοντά στον κ. Αποστόλη με πείσμα μύριων επαναστατών.

Ο καλόβολος διευθυντής την παρατηρούσε σαστισμένος κι αμήχανος.
(Κάνω τούτη την αναγκαία παρένθεση, αναγνώστη, γιατί σου χρωστάω μιαν εξήγηση: Μη φανταστείς πώς το φλουρί είχε καμιά σχέση με τα πολύτιμα μέταλλα" όχι, βέβαια" καμιά. Ένα ασήμαντο κέρμα ήταν μονάχα, ένα φτωχό δηλαδή και πολύπαθο τάλιρο, που είχε περάσει δύο φορές τουλάχιστον από τα χέρια όλων των Ελλήνων, που είχε γνωρίσει όλα τα περίπτερα της επικράτειας κι όλα τα ψιλικατζίδικα κι όλα τα παγκάρια κι όλα τα τρόλεί κι όλους τους κουλουρτζήδες κι όλους τους κουμπαράδες κι όλα τα τενεκεδάκια των τυφλών, μα που εκείνη τη στιγμή, φασκιωμένο με το χρυσόχαρτο και καρφωμένο πάνω στο κάτασπρο κι αφράτο ψωμί - στο απόγειο της δόξας του! -έπαιζε το ρόλο της ζωής του! Και, αναμφίβολα, τον έπαιζε με θαυμαστή επιτυχία, αφού τόσο είχε κεντρίσει το ενδιαφέρον των παιδιών και την ευθιξία της δασκάλας, μα κι αφού - κυρίως αυτό - αντιπροσώπευε για τον τυχερό του ένα ακριβό ηλεκτρονικό ρολόι!).

Το φλουρί, όπως εξελίχτηκαν τα πράγματα, κρατούσε τώρα πια δέσμιο και του διευθυντή το ενδιαφέρον, μα και την περιέργεια και την αγωνία του. Θα κρατούσε άραγε η Βέτα την ψυχραιμία της ως το τέλος;

Όλοι εκείνη την ώρα μέσα στην αίθουσα, μικροί και μεγάλοι, και για διαφορετικούς λόγους ο καθένας, περίμεναν να ιδούν την τύχη του φλουριού, όλοι παρεκτός μονάχα του Κώκου! Αυτός λιγουρευότανε την πίττα και τίποτ' άλλο, όπως πρόδιναν τ' άφθονα υγρά στο στόμα του, που κάθε τόσο περνούσαν το φράγμα των χειλιών του και κατηφόριζαν κατά το δάπεδο αργά και με πολλή - πολλή ελαστικότητα!...

Η δασκάλα έπιασε κάποια στιγμή τ' άκακο βλέμμα του παιδιού και συλλογιζόταν μυστικά:

- Κώκο, δε θέλω, αγόρι μου, την αδικία σου, μα μάθε κι εσύ από τώρα να απεχθάνεσαι τις σκανδαλώδικες εύνοιες, γιατί αύριο αυτές οι ίδιες θα σε κάνουν ν' ασφυκτιάς. Συγχώρεσε με, που φαίνομαι ν' αντιδικώ με το συμφέρον σου, όμως στην πραγματικότητα για το καλό σου γνοιάζουμαι!...

Ο κ. Αποστόλης αποτέλειωσε το κομμάτιασμα κι ετοιμαζόταν ν' αρχίσει το μοίρασμα της πίττας, όταν η Βέτα αποφάσισε να χαλάσει τα - υποτιθέμενα ή όχι - σχέδια του με τη δράση: έπιασε με τα δύο της χέρια το χαρτί, που πάνω του βρίσκονταν τα κομμάτια της βασιλόπιτας, και δίνοντας του ένα δυνατό τίναγμα, έφερε τα μισά πάνω στ' άλλα μισά, έτσι που θα ήταν πολύ δύσκολο πια για τον επίβουλο τεμαχιστή να διατηρήσει την οπτική επαφή με το πολύτιμο κομμάτι!...

- Για να μην πέσουν κάτω! του είπε μασημένα. Σαν από ένστικτο εκείνος κίνησε και τα δύο του χέρια να φυλάξει τα κομμάτια, και δύσκολα έκρυψε τη δυσφορία του από την ενέργεια της.

Η δασκάλα πήγε ύστερα και στάθηκε γελαστή πλάι στο διευθυντή. Όμως η ικανοποίηση της δε βάσταξε ούτε δύο στιγμές. Γιατί καθώς είδε, ότι η ηρεμία και το χαμόγελο ξαναγύρισαν στο πρόσωπο του κ. Αποστόλη, οι ψύλλοι ξανατρύπωσαν στ' αυτιά της:

- Φαίνεται πως δεν έκανα τίποτα! ψιθύρισε μ' απόγνωση. Θα το «φάει» το φλουρί!

Φυσούσε και ξεφυσούσε. Άκουγε από πάνω και τα παιδιά, που ευχαριστούσαν πρόσχαρα τον κ. Αποστόλη, και βουρλιζόταν περισσότερο:

- Αφήστε τις ευχαριστίες, κακόμοιρα, έλεγε μέσα από τα δόντια της, γιατί αυτός ο ασπάλακας θέλει να φάει το δίκιο σας, - τι λέω; - σας το 'φαγε κιόλας! Πόσες πίττες θα σας μοιράσει η ζωή, άκακα ξεπεταρούδια μου, και θα 'χει η αφιλότιμη προδομένο το κομμάτι με το φλουρί!... Αν ανοίγατε καλύτερα τα ματάκια σας, τυφλοκούταβά μου, και βλέπατε για μια στιγμή τι γίνεται στην πλάτη σας, θα φτύνατε ή θα δαγκώνατε το μαγαρισμένο χέρι!...

Αυτά έλεγε, και καθώς μια σκέψη γι' άλλα, πρόσθετα, αντίμετρα πέρασε από το μυαλό της, άστραψαν και πάλι τα μάτια της. Όρμησε ξανά στη δράση: Άρχισε κι αυτή να μοιράζει βιαστικά κομμάτια της πίττας στα παιδιά, για να χαλάσει το σχέδιο του κ. Αποστόλη. Μοίραζε όσο πιο γρήγορα μπορούσε, έτσι που προλάβαινε να δίνει ένα εκείνος και τέσσερα ελόγου της! Προτιμούσε τα ξεμοναχιασμένα, τ' ακρινά, κοντολογίς τα «ύποπτα» κομμάτια!

Τα παιδιά, άδολα κι ανύποπτα στις σκέψεις και τα έργα των μεγάλων, άρπαζαν το μερίδιο τους και το κουβαλούσαν γρήγορα - γρήγορα στο θρανίο τους, όπως το γεράκι τη λεία του στη φωλιά του. Εκεί στην αναζήτηση του φλουριού η πίττα διαλυόταν γρήγορα στα «εξ ων συνετέθη», μαζί και το σύντομο όνειρο τους για το ηλεκτρονικό ρολόι. Κι αποζητούσαν ευθύς παρηγοριά στη νοστιμιά του αφράτου ψωμιού.

Τέλειωσε η μοιρασιά κι όλοι μέσα στη σχολική αίθουσα είχανε στημένη την ακοή τους για ν' ακούσουν το χαρούμενο ξεφωνητό του τυχερού. Ο κ. Αποστόλης γελούσε ευτυχισμένος, μα η Βέτα έδινε την εντύπωση καμινιού, που κρυφοκαίει και καπνίζει! Αυτή δεν περίμενε ν' ακούσει άλλη φωνή, παρά μονάχα του Κώκου! Ήταν ολότελα σίγουρη πως ο κ. Αποστόλης είχε δράσει ταχυδακτυλουργικά. Τη βεβαιότητα της είχε σφραγίσει εκείνη η παράξενη λάμψη στα μάτια του, που σίγουρα ανάβρυζε από κάποια εσωτερική του αγαλλίαση. Πλάνταζε η νεαρή δασκάλα! Μετακινιόταν νευρικά μέσα στην αίθουσα. Σίμωνε στο παράθυρο, έριχνε μια ματιά στο δρόμο και ξαναγύριζε πάλι κοντά στην έδρα της νευρική κι ανήσυχη.

- Ψυχραιμία, Βέτα! της ψιθύρισε ο διευθυντής. Στο κάτω - κάτω της γραφής το φλουρί δεν είναι το βίος μας όλο!.

Όταν λίγες στιγμές αργότερα έγινε γνωστό πως το νόμισμα είχε πέσει στο Δημητράκη, το πιο άκακο κι άβουλο παιδί της τάξης, η νεαρή δασκάλα είδε τον κόσμο να γυρίζει ανάποδα. Απόγινε κάτασπρη σαν το πανί!

Ο διευθυντής, βλέποντας τη δύσκολη θέση της, παραδέχτηκε με πολλή - πολλή κατανόηση, πως εκείνη είχε βάλει τορπίλη στο σχέδιο του ταμία. Κι ενώ αναζητούσε τα κατάλληλα λόγια, για να της φανερώσει όλη του την εκτίμηση και να της απαλύνει το αίσθημα της ντροπής, που - όπως λογάριαζε - θα πλημμύριζε την ψυχή της, κάποια ζωηρή αναταραχή στα τελευταία θρανία της αριστερής πτέρυγας τράβηξαν την προσοχή του:

- Τι έγινε! Τι έγινε κει κάτω; ρώτησε.

Το και το του αποκρίθηκε ένας μπόμπιρας, πνιγμένος στα γέλια:

- Το κομμάτι με το φλουρί είχε πέσει στον Κώκο, μα εκείνος, επειδή το είδε μικρό, το 'δωσε με το ζόρι στο Δημητράκη κι άρπαξε το δικό του, που ήταν μεγαλύτερο!...

Αφότου ο πόλεμος έφερε τον πατέρα στα ηπειρωτικά βουνά το φθινόπωρο του 1940, οι υπόλοιποι πίσω, μάνα και τρία κουτσούβελα ξέμειναν στη στέρηση και τη μιζέρια. Λιγοστή η τροφή, φτωχική η ενδυμασία, σπάνια τα ζαχαρωτά, ανύπαρχτα τ' αγοραστά παιχνίδια. Τα δύο μεγαλύτερα παιδιά, ο Μάρκος κι ο Βασίλης, οχτώ κι έξι χρονών αντίστοιχα, είχαν συνειδητοποιήσει τη φτώχεια τους και την κρισιμότητα των καιρών τους, μα ο πεντάχρονος Φώτης (ο «Φέγγος», όπως τον πείραζαν τ' άλλα, παρωδώντας τ' όνομα του, εξαιτίας της αδυναμίας και της αβιταμίνωσής του), δεν εννοούσε να παραιτηθεί ολότελα από τα δικαιώματα της ηλικίας του. Κι όταν τις Τετάρτες έφτανε στον τόπο τους ο γυρολόγος και περιφερότανε στις γειτονιές, διαλαλώντας, ανάμεσα στ' άλλα, και τις πήλινες πίπιζες, ο Φώτης εκλιπαρούσε τη μητέρα του για μία μονάχα απ' αυτές, την πιο φτηνή.

- Μόλις πάρουμε το επίδομα, καμάρι μου, θα σου πάρω όχι μονάχα μία, μα δύο πίπιζες και μία καραμούζα! του αποκρινόταν εκείνη. Και το παιδί σιωπούσε δίχως άλλο.

Κι όταν περνούσε από τη γειτονιά το γεροντάκι με την άσπρη μπλούζα - ο «Γιατράκος», όπως τον έλεγαν τα παιδιά, σπρώχνοντας το τετράτροχο καρότσι του, το κατάφορτο ταψιά με λουκουμάδες και μπακλαβάδες, οπότε και τα παιδιά ξεσέρνανε σμάρι ξοπίσω του, τα περισσότερα για να χαρούν οπτικά μονάχα το πολύτιμο φορτίο, αφού δεν μπορούσαν αλλιώτικα, και πάλι ο Φώτης παρακαλούσε τη μάνα του για λιγοστούς λουκουμάδες, γι έναν έστω...

- Θα σου τους αγοράσω όλους, καλό μου, μόλις πάρουμε το επίδομα, ξανά εκείνη. Κι ο Φώτης έπνιγε την επιθυμία του, δείχνοντας θαυμαστή αυτοσυγκράτηση και καρτερία!

Κι όταν τις Κυριακές ο Άγγελος, το μικρό γειτονόπουλο, φορούσε τα κόκκινα παπούτσια του, και πάλι ο Φώτης άρχιζε κλαψουρίζοντας να γυρεύει ποδήματα για τα γυμνά πόδια του. Και πάλι όμως κατάπινε τον καημό του, σαν άκουγε τη μαγική λέξη από τη γλυκιά φωνή της μάνας του:

- Θα σου τ' αγοράσω, λεβέντη μου, και τα ποδήματα Και θα είναι λαστιχένια τα δικά σου, πιο όμορφα και πιο γυαλιστερά από του Αγγέλου! Όμως όχι τώρα, χαρά μου. Μόλις λάβουμε το επίδομα!...

Μ' εκείνο το επίδομα ο Φώτης θ' αγόραζε και παντελόνι και σακάκι και μπλούζα και κασκέτο. Μ' εκείνο θα έκανε δικά του και το αυτοκινητάκι και τη σφυρίχτρα με πυξίδα, που πουλούσε ο κυρ-Νίκος, ο έμπορας του χωριού. Μ' εκείνο θ' αποχτούσε και σπίτι ψηλό, δίπατο, με σκάλες και βεράντες, καλύτερο από του Περικλή. Μ' εκείνο θ' αγόραζε... και τι δε θ' αποχτούσε μ' εκείνο το παντοδύναμο επίδομα το στερημένο παιδί του πολέμου!...

Το επίδομα, αυτό το μικρό χρηματικό ποσό, που το κράτος μοίραζε κάθε μήνα στις φαμελιές των στρατευμένων, βρισκόταν ολημερίς στα χείλη των παιδιών. Χίλιες φορές τη μέρα το θυμόταν ο Φώτης και το 'χε συνδέσει με κάθε του επιθυμία. Πανάκεια για το παιδί εκείνο το ασήμαντο βοήθημα! Λόγος που ηχούσε μαγικά στ' αυτιά του και γέμιζε την ψυχή του προσδοκίες κι οράματα! Λόγος βάλσαμο! Λόγος, που σάρκωνε τη λαχτάρα. Καμβάς, που πάνω του κεντούσε όλα του τα όνειρα κι όλες του τις ελπίδες. Ηλιαχτίδα στο μεσοσκόταδο της ανέχειας. Κλειδί του παιδικού παράδεισου του. Αυτό, βέβαια, για όσο το παιδί ήτανε ξυπνητό και περιφερόταν στην αυλή και στο δρόμο, γιατί σαν πλάγιαζε, το επίδομα γινόταν άγγελος, που παραστεκόταν στο μαξιλάρι του και το νανούριζε τρυφερά. Κι ύστερα, σαν ο ύπνος του σφαλούσε λυτρωτικά τα βλέφαρα, γινόταν σκέπασμα ζεστό και του θέρμαινε τις παγερές νύχτες εκείνου του χειμώνα, και πάλι γαλάζιο αγγελούδι, που φτεροκοπούσε στ' όνειρο του, φορτωμένο δώρα και λουκουμάδες και πίπιζες και λαστιχένια παπούτσια. Και το πρωί, μόλις το παιδί αποξυπνούσε, το επίδομα ξαναγινόταν λέξη στα χείλη του και πόθος στην καρδιά του!...

Τ' άλλα παιδιά της γειτονιάς πιάναν κακαβίτσες στους κλώνους της αμυγδαλιάς, τις φορτώνανε με χίλιες δύο παραγγελιές και τις ξαμολάγανε να πετάξουν και πραγματοποιήσουν τους πόθους τους, μα ο Φώτης μονάχα για το επίδομα τις παρακαλούσε! Να του φέρουν γρήγορα το επίδομα. Τίποτε άλλο.

Το επίδομα είχε ριζώσει στο νου και την ψυχή του παιδιού, είχε πολιτογραφηθεί στο λεξιλόγιο του, μα στο κακορίζικο το βαλάντιο του σπιτιού τους δεν έλεγε με τίποτε να περάσει! Κι η αγωνία του γινόταν ολοένα και μεγαλύτερη. Μα πότε θα το παίρνανε κι εκείνοι, όπως κι οι άλλες φαμελιές της γειτονιάς; Πότε; Πότε επιτέλους, Θεέ μου;

Τι πράγματι είχε συμβεί; Η μητέρα ερεύνησε από δω, ρώτησε από κει, δεν άργησε να βρει την άκρη, την πικρή άκρη: το επίδομα κάποιοι το σούφρωναν - οι υπεύθυνοι της διανομής, ποιοι άλλοι; - και πλαστογραφούσαν την υπογραφή της! Ναι, τέσσερα μηνιάτικα ως τότε τους είχαν ροκανίσει, κι έλεγαν στη μάνα πως δεν τα δικαιούνταν η φαμελιά, επειδή τάχα δεν ήταν άπορη! Θηρίο απόγινε η δύστυχη μάνα, λιονταρίνα, που βλέπει ν' αρπάζουν την τροφή από τους πεινασμένους σκύμνους της! Κίνησε γη και ουρανό για τη δικαίωση. Στον πατέρα των παιδιών της μονάχα λέξη δεν έγραψε! Όχι. Εκείνος ψηλά στο μέτωπο και στα χιόνια δεν έπρεπε να 'χει τέτοιες έγνοιες στο μυαλό του. Μόνη της όφειλε να παλέψει!...

Ήρθε λίγες μέρες αργότερα η άνοιξη. Άνθισαν τα κλαριά. Έδεσε ο καρπός της μεγάλης νίκης στ' αλβανικά βουνά. Μπουμπούκιασαν από κοντά σωρό κι οι ελπίδες των ανθρώπων. Μα πρόλαβε και τις κατάκαψε η παγωνιά της γερμανικής κατοχής. Κι αντάμα μ' όλες τις άλλες, κι εκείνη του Φώτη!...

Ο πατέρας μου έκλεισε το τηλέφωνο και φώναξε της μητέρας μου μισοαστεία - μισοσοβαρά:

- Ευτέρπη, σε δέκα λεπτά καταφτάνουν ο κουμπάρος μας με τη φαμίλια του. Λάβε τα μέτρα σου από τον «Βαρβαρόσσα του ψυγείου»!...

« Βαρβαρόσσα του ψυγείου» είχε ονομάσει ο πατέρας μου την εξάχρονη κόρη του κουμπάρου, τη λιχούδα Πολυξένη, που σε κάθε επίσκεψη της στο σπίτι μας δεν παρέλειπε να λεηλατεί το ψυγείο μας!...

- Τι λογής μέτρα να λάβω; έκανε συνοφρυωμένη η μητέρα μου.

- Ν' ασφαλίσεις το μαγειρεμένο λαγό... Έτσι και τον βρει στην κατσαρόλα η Πολυξένη, δε θα προλάβουμε ούτε τη γεύση του να μάθουμε!...

- Σιγά μην ασφαλίσω το λαγό τώρα!... Αστείο πράγμα, καημένε, και να το σκέφτεσαι μόνο!...

- Όταν πέντε ολόκληρους μήνες τέσσερις κυνηγοί με τρία σκυλιά τριγυρνώντας ολόκληρη την Ελλάδα πάνω σε δύο αυτοκίνητα καταφέρνουμε επιτέλους να βαρέσουμε έναν και μοναδικό λαγουδάκο και να πάρουμε μεράδι μισού κιλού ο καθένας μας, αστείο θα ήταν να μη βάνουμε μπουκιά απ' αυτόν στο στόμα μας! Κατάλαβες, καλή μου; Και λέγοντας αυτά, πιάνει κι αδειάζει το στιφάδο μέσα σ' ένα μπολ και το τρυπώνει στο ψηλότερο ράφι του ψηλότερου ντουλαπιού.

- Και τι κατάφερες τώρα; έκανε γελώντας η μητέρα μου. Το σπίτι μας ολόκληρο μυρίζει στιφάδο! Πως θα πείσεις την Πολυξένη να μην αξιώσει λαγό;

Ο πατέρας μου πήρε την κολόνια και, αδιαφορώντας για τα πειράγματα και τα γέλια της μητέρας μου, άρχισε να ραντίζει αφειδώλευτα όλους τους χώρους του σπιτιού!

Δέκα λεπτά αργότερα φτάσανε πράγματι στο σπίτι μας ο κουμπάρος, η γυναίκα του κι η κόρη τους, η Πολυξένη. Η τελευταία, με το μπάσιμό της στο σπίτι ανασήκωσε το μουσούδι της κι έκανε κάτι περίεργες μικροεισπνοές και μικροκινήσεις των ρουθουνιών της, όπως το λαγωνικό, που αναζητάει τον ντόρο του λαγού!...

Την είδε ο πατέρας μου και βιάστηκε να προλάβει την έκρηξη των επιθυμιών της:

- Καλώς το κορίτσι μου! Καλώς μου το! Και στράφηκε ευθύς κατά τη μεριά μου:

- Γιώργο, δείξε τα παιγνίδια σου στην Ξενούλα μας... Παίξτε μαζί...

Ήμουνα τρία χρόνια μεγαλύτερος από την Πολυξένη κι ανέλαβα ευχαρίστως το ρόλο του οικοδεσπότη γι' αυτή. Την πήρα από το χέρι να την οδηγήσω στα παιχνίδια μου, μα εκείνη τα 'χε στυλώσει κιόλας:

- Μαμά, εδώ μυρίζει κάτι πολύ ωραίο! είπε.

- Κολόνια, αγάπη μου!

- Όχι κολόνια! Αυτή απλά παλεύει να σκεπάσει την άλλη, την ωραία μυρωδιά!

Σαστίσαμε όλοι, πού την ακούσαμε! Τι μύτη είχε αυτό το θηλυκό!

- Ξέρεις τι μυρίζει; είπε την άλλη στιγμή στη μάνα της με πολλή - πολλή σιγουριά.

-Τι;

- Το φαγητό, που 'χαμε φάει στο σπίτι της θείας Λουκίας, στο χωριό!

Γούρλωσε τα μάτια η μάνα της: 

- Θεέ και Κύριε! Θυμάσαι ακόμη, Ξενούλα μου, τι έφαγες πριν από τρία χρόνια;

- Τι φαγητό είχε φάει το κορίτσι μας στο σπίτι της θείας Λουκίας; ρώτησε περίεργη η μάνα μου.

- Λαγό στιφάδο!

Είδα τον πατέρα μου να πανιάζει και τη μητέρα μου να μαζεύεται όπως το σαλιγκάρι στο καβούκι του!

- Λαγός στιφάδο; Ω! Πού να περισσέψει ο λαγός, χρυσό μου; έκανε ο πρώτος μισοκακόμοιρα.

- Ο λαγός είναι το πιο σπάνιο φαγητό στο σπίτι του κυνηγού, κοριτσάκι μου! είπε η μητέρα. Κι επειδή είχε βρεθεί στη δύσκολη θέση ν' απολογείται και να κουκουλώνει την ενέργεια του πατέρα μου, του έριξε λοξή ματιά γεμάτη νόημα και πρόστεσε μισοειρωνικά και μισοαστεία: - Ο πατέρας του Γιωργάκη μήνες τώρα πηγαινοέρχεται στο βουνό, και μολονότι έχει στη διάθεση του τα καλύτερα λαγωνικά και τις καλύτερες καραμπίνες - αχ και πόσο τα ράσα δεν κάνουν τον παπά!... - απολαμβάναμε εκείνος φρέσκον αέρα και καταϊδρωμένες συγκινήσεις κι εμείς οι άλλοι πότε - πότε λιγοστά χόρτα του βουνού, άιντε και λιγοστές ελιές από κείνες, που επιμένουν συχνά να τρυπώνουν στα δισάκια των κυνηγών(...), ποτέ όμως λαγό μέχρι σήμερα!...

Ο πατέρας μου, αδιαφορώντας ολότελα για τις «μπηχτές»της μάνας μου, βιάστηκε να θολώσει τα νερά:

- Στις πολυκατοικίες, Πολυξενούλα μου, τρία πράγματα έχουμε ανταμικά: τα κοινόχρηστα, τους θορύβους και τις μυρουδιές! Το πρώτο το ελέγχεις κάποτε, μα τ' άλλα δυο ποτέ! Κοιμάσαι και στ' αυτιά σου φτάνουν οι φάλτσες φωνές κάποιας γειτόνισσας σου, που ονειρεύεται μικροφωνικές συσκευές και παλκοσένικα! Τρως ραδίκια του βουνού Μεγάλη Παρασκευή κι οσμίζεσαι τη συναγρίδα του γείτονα!...

Τέτοια λέγαν ο πατέρας κι η μάνα μου, μα όλ' αυτά άφηναν παγερά αδιάφορη την Πολυξένη! Το 'βλεπα στον τρόπο, που μ' αυτόν κοίταζε τους γονιούς μου!... Κι είμαι βέβαιος, πως είχε την ικανότητα όχι μονάχα να ξεχωρίζει τις οσμές, μα και να διαβάζει στα μάτια του πατέρα μου την αγωνία για την τύχη του κρυμμένου θησαυρού του -του φαγητού μας, θέλω να πω! - και στα μάτια της μητέρας μου την ένοχη συγκάλυψη, που παρείχε στο πατρικό ατόπημα. Τους έβλεπε, που την παρακολουθούσαν με ξάγρυπνο μάτι, πού κατασκόπευαν τις κινήσεις της!... Απ' αυτά όλα μάλλον είχε πειστεί απόλυτα για την ύπαρξη του λαγού κι όχι μόνο από τις μυρουδιές! Κάποια στιγμή έκοψε αζιμούθιο κατά την κουζίνα. Ένας σύντομος έλεγχος δεν απόδωσε τ' αναμενόμενα και γύρισε άπραχτη στο σαλόνι. Είδα τα βλέμματα του πατέρα μου πάνω της θριαμβευτικά από την αποτυχία της, χαιρέκακα. Φαίνεται όμως πως τα είδε κι αυτή κι έδειξε να πεισμώνει! Οι εκφράσεις του προσώπου της μου μαρτυρούσαν τον προβληματισμό της και το μεγάλο ερώτημα της για την κρυψώνα του στιφάδου!

Ο πατέρας μου πήρε το μπολ με τους ξηρούς καρπούς και τους τίναζε μπροστά της, μαυλίζοντάς την κατ' αυτόν τον τόσο πρωτότυπο, όσο και πονηρό τρόπο! Πάσχιζε να της αποσπάσει την προσοχή από το λαγό!... Έκανε δηλαδή αυτό, που συχνά κάνουν οι κυβερνήσεις μας και που οι αντιπολιτεύσεις μας το αποκαλούν «αποπροσανατολισμό της κοινής γνώμης»! Την είδα να ησυχάζει. Να κάθεται στον καναπέ και να ρίχνεται στους ξηρούς καρπούς. Άραγε είχε παραιτηθεί ολότελα από το μεγάλο σκοπό της ή περίμενε ευκαιρία για περισσότερη έρευνα και δράση; Ύστερα ο κουμπάρος κι ο πατέρας μου - οι δύο τους αιώνια αντίθετοι στις πολιτικές πεποιθήσεις τους!... - μπλέχτηκαν σε μία έντονη, μαχητική κι ακατάσχετη πολιτική συζήτηση! Κανείς πια δεν ενδιαφέρθηκε κει μέσα για την Πολυξένη.

Το λαγό τον ξαναθυμήθηκε πάλι ο πατέρας μου δύο ώρες αργότερα, που φύγαν οι μουσαφιραίοι μας, κι έκλεισε την πόρτα πίσω τους:

- Ελάτε να φάμε τώρα, γιατί ...πούντιασε ο λαγός! αστειεύτηκε και προχώρησε στην κουζίνα. Πλην όμως...

- Τι έγινε, βρε Ευτέρπηηη; τον άκουσα να φωνάζει με την απόγνωση του ανθρώπου, που γυρίζει στο σπίτι του μετά από διακοπές και το βρίσκει διαγουμισμένο από τους Αλβανούς!

- Τι έγινε; κάναμε παραξενεμένοι η μητέρα μου κι εγώ και τρέξαμε κοντά του.

Μέσα στο μπολ δε βρισκόταν μήτε κρεμμυδάκι καν για δείγμα από το στιφάδο, παρά μονάχα τα κοκαλάκια του λαγού!

Είδα το γεννήτορα μου κάτασπρο σαν το πανί και τόσο απελπισμένο, όσο δεν τον είχα ξαναδεί ποτέ!

Η μάνα μου έφερε γύρω τα μάτια της κι έμπηξε τα γέλια:

- Καλά έβανες το λαγό στο πιο ψηλό ράφι, του είπε ξεκαρδισμένη, μα αυτό το σκαλάκι, χριστιανέ μου, γιατί το λησμόνησες πίσω από το ψυγείο;


Όταν ο κόμπος έφτασε στο χτένι και το πήρα απόφαση πως έπρεπε να χωρίσω ή τουλάχιστον να ζήσω για ένα διάστημα όπως ζουν οι χωρισμένοι, γνώρισα την Ανθή. Νοίκιαζε τότε μόνη της ένα διαμέρισμα, μικρό και άβολο, και τα πρωινά πήγαινε στις ανασκαφές. Τις νύχτες σκυμμένη πίσω από 'να βουνό βιβλία, ξεκομμένη από τις παρέες της και καπνίζοντας απανωτά τσιγάρα, ετοίμαζε τη μεταπτυχιακή εργασία της, με θέμα τη θέση των γυναικών στο προϊστορικό Αιγαίο. 

Συνήθως αράζαμε στον καναπέ, στο καθιστικό, ακούγοντας απαλή μουσική απ' το κασετόφωνο. Σ' αυτό το σπίτι πάντως, όσο γινόταν στενότερη η σχέση μας, φοβόταν όλο και περισσότερο ν' ανεβαίνει μονάχη της τα μεσάνυχτα, διασχίζοντας τον έρημο διάδρομο και την κατασκότεινη στριφτή σκάλα. Έλεγε πως μπορούσε να της είχε στήσει καρτέρι κάποιος «δολοφόνος». Μια βραδιά μάλιστα ­ αργότερα θα την ονόμαζα «βραδιά των αποκαλύψεων» ­ μετά από ένα «ψυχολογικό θρίλερ» που είχαμε δει στον κινηματογράφο, την είδα να κοντοστέκεται σχεδόν τρομοκρατημένη. Στο τέλος ανεβήκαμε πάνω μαζί. Και την επομένη, για καλό και για κακό, της αγόρασα ένα σύρτη και τον πέρασα στην πόρτα της. 

Άλλες φορές όμως φερόταν με τόση αποκοτιά, που δεν την αναγνώριζα. Όπως εκείνο το απόγευμα που πήγε να τα βάλει μ' ένα τσούρμο μοτοσυκλετιστές και με το ζόρι τη συγκράτησα. Οι τύποι ­ θα πρέπει να κάνανε προπόνηση για αγώνες ­ όρμησαν καταπάνω μας σαν ξεφρενιασμένοι και μας λαχτάρισαν, περνώντας ξυστά απ' τα μαρμαρωμένα σώματά μας, καθώς ανηφορίζαμε σε μια υπερυψωμένη τούμπα, κοντά στην ακρογιαλιά. Πηγαίναμε εκεί επειδή ήταν απόμερα, κι η Ανθή έσκυβε κάθε τόσο χαρούμενη να μαζέψει ένα λαμπυριστό χοχλάδι ή βότσαλο· ή μου εξηγούσε πως «άλλα είνα τα όστρεα και άλλα τα όστρακα». Γυρίσαμε στο σπίτι της συγχυσμένοι, με τα μούτρα κατεβασμένα. «Μη χολοσκάς!» έκανε η Ανθή, βρίσκοντας ξαφνικά το κέφι της και πατώντας το κουμπί απ' το κασετόφωνο. «Χόρεψέ μου μια ζεμπεκιά!». Βάλθηκα να γυροφέρνω, αργοφτερουγίζοντας τους ώμους μου, σηκώθηκε κι αυτή, κόλλησε πάνω μου και μετά ριχτήκαμε χαλαρωμένοι στο κρεβάτι. 

Κάπως έτσι περνούσαμε από τη μια κατάσταση στην άλλη. Συχνά σκεφτόμουν πως η Ανθή αναζητούσε στον έρωτα ένα μπάλσαμο. Αλλά για ποια πληγή; Εξάλλου, εκείνη η ώρα την μεταμόρφωνε! Όταν πυρωνόταν, της άρεσε η δύναμη· αλλιώς δεν μπορούσε να φτάσει στην κορύφωση. Οι γυναίκες είναι βίαιες, μου τόνιζε, αναθεωρώντας, θαρρείς, μεμιάς τις απόψεις της για τα δύο φύλα. Θέλω να είσαι πολύ δυνατός μαζί μου, συνέχιζε με την ψιλή φωνούλα της, ενώ εγώ αναρωτιόμουν πώς μπορούσε να φωλιάζει στην ψυχή αυτού του λεπτεπίλεπτου πλάσματος κι η παραμικρή απαίτηση για σκληρότητα. 

Κάποια στιγμή πάντως, εκείνο το βράδυ που ανεβήκαμε στο διαμέρισμά της μετά την ταινία, γύρισε και μου 'πε: «Δεν ξέρεις τίποτα για μένα», και φαινόταν πολύ μαγκωμένη. «Για μας...» πρόσθεσε, υπονοώντας ίσως ολόκληρη την οικογένειά της. Την πίεσα να μου πει τι ακριβώς εννοούσε, αλλά σώπαινε. «Δεν είναι αλήθεια όσα μου είπες για τους γονείς σου; Για τον αδερφό σου;» τη ρώτησα. Εξακολουθούσε να κρατάει κλειστό το στόμα της. «Τι συμβαίνει με τον αδερφό σου;» ξανάπα φυτιλιασμένος. «Σκότωσε κανένα; Είναι φυλακή; Μήπως δεν είναι καλά στην υγεία του;». Κούνησε αργά το κεφάλι της. «Όχι, τώρα είναι καλύτερα...». Με τα πολλά, κατάφερα να της πάρω κάποια λόγια. Ο αδερφός της, γεννημένος στον όγδοο μήνα του, είχε κάποιο κουσούρι ­ δεν ήταν λίγοι εκείνοι που τον περνούσαν για «βλαμμένο»... Στο σχολείο αυτή έπρεπε να τον διαβάζει. Τι ταπεινώσεις, τι εξευτελισμοί από φίλους και συγγενείς, που ήθελαν ν' αποδείξουν ότι τα δικά τους παιδιά ήταν σαΐνια. Κι οι γονείς της την είχαν φορτώσει με ενοχές. Μεγάλωσε μ' ένα μίσος για τους δικούς της ανθρώπους. Ο ίδιος ο πατέρας της την κυνηγούσε κάποτε με το τσεκούρι, επειδή τάχα του αντιμίλησε. Και τώρα ακόμη, όταν πήγαινε στο σπίτι τους, παρ' όλο που έλεγε πως ήταν το «καμάρι» του, έκλαιγε καμιά φορά χωρίς σοβαρό λόγο, σα μικρό παιδί και δεν μπορούσε να τον βλέπει. Τους σιχάθηκε όλους, μαζί και τον αδερφό της. Πριν από μερικά χρόνια είχε δει έναν εφιάλτη, που ακόμα τον θυμόταν πολύ καθαρά: «Ήμουν στο χωριό και σηκώθηκα νύχτα να πάω στο καμπινέ. Στον ουρανό είχε φεγγάρι και το καμπινέ βρισκόταν έξω απ' το σπίτι. Κι όταν μπήκα μέσα, δεν υπήρχε εκεί λεκάνη, αλλά κάτι σα σκουριά ήταν στη θέση της, γεμάτο ακαθαρσίες και τότε εμφανίστηκε δίπλα μου ένα σκυλάκι που είχαμε παλιά. Κρατούσα ένα μεγάλο σπαθί και χρατς του πήρα μεμιάς το κεφάλι. Βγήκα με την αίσθηση πως είχα πάρει το κεφάλι του αδερφού μου, πήγα λίγο παραπέρα κι έκανα εμετό». Καταλάβαινα έτσι το πείσμα της να σπουδάσει, να πάρει υποτροφία, να φύγει μακριά. 

Λίγο αργότερα ήρθαν κι οι αποκαλύψεις για τον πρώην φίλο της και το δεσμό τους που υπήρξε «θεάρεστος αλλά και καταστροφικός». «Αγάπησα έναν ψυχικά άρρωστο» μου εξομολογήθηκε, χώρια που ο τύπος είχε και σωματικά προβλήματα ­ έπασχε από το στομάχι του. Αλλά το πιο σοβαρό ήταν που πάθαινε «απροσωποποίηση». Για να μου δώσει να καταλάβω τι εννοούσε, μου διηγήθηκε πως κάποτε, που κάθονταν σ' ένα μπαράκι, της είπε ξαφνικά πως έβλεπε να βγαίνει ένας δράκος απ' το απέναντι κάδρο... Τινάχτηκε σα σούστα, λέγοντας πως έπρεπε να φύγει. Συνάμα έβλεπε μια τρύπα στο πόδι της. Έπρεπε να πάει αμέσως, λέει, στα μνήματα, στον τάφο της μάνας του. Η μάνα του βέβαια ζούσε ­ άλλες φορές τη λάτρευε και άλλες τη μισούσε ­ απλώς με το μυαλό του εκείνη την ώρα την είχε σκοτώσει... Μόλις βγήκαν έξω ­ εκείνη του κρατούσε το χέρι ­ «κοίτα, μια τάφρος!» της λέει, εννοώντας το πεζοδρόμιο, κι αγαλμάτωσε. «Δηλαδή, ήταν τρελός;» την ρώτησα. «Όχι, απλά άρρωστος» μου απάντησε. Κι έκανε ψυχοθεραπεία. Όμως εκείνη τον είχε ερωτευτεί και τον βοηθούσε, όσο μπορούσε να το ξεπεράσει. Μόνο η Ανθή μπορούσε ν' αφοσιωθεί ολόψυχα σ' ένα τέτοιο άτομο. Παρ' όλα αυτά στο τέλος την πλήγωσε και τα τσουγκρίσανε. «Να φανταστείς δε θέλησε να μοιραστεί μαζί μου ούτε τη χαρά από την πρώτη επιτυχία που είχε στη δουλειά του!» στρίγκλισε, μη θέλοντας να συνεχίσει άλλο αυτή την κουβέντα και ξεφυσώντας τουλύπες καπνού απ' το στόμα της. Τη μάλωσα, δεν έπρεπε να καπνίζει τόσο. «Άσε με να καρκινιαστώ!» είπε. «Θέλω να πεθάνω νέα. Εξάλλου, είμαι μια ατάλαντη!». Σε λίγο ομολόγησε πόσο ένιωθε «αποτυχημένη», ενώ στ' αυτιά της βούιζαν πάντα τα λόγια των γονιών της: «Ούτε τέλειωσες ακόμη, ούτε λεφτά βγάζεις, ούτε παντρεύτηκες...». Γι' αυτό, πρόσθεσε, τον καιρό που τη γνώρισα, την βασάνιζαν μαύρες σκέψεις κι είχε τάσεις αυτοκτονίας. 

Διψούσε ν' αγαπηθεί, αλλά όσα είχαν μεσολαβήσει την είχαν πείσει πως δε θα βρισκόταν ποτέ κανένας να την αγαπήσει, με τις ατέλειές της ­ όπως ήταν πρόθυμη αυτή να κάνει με τους άλλους. «Κανείς δε μου είπε πως θα ήταν τόσο δύσκολο!». Χτύπησε μια φορά με θυμό τις γροθιές της στο μαξιλάρι. «Αλλά, φυσικά, καθέναν τον αγαπούν όσο του αξίζει...» συμπλήρωσε σιγανά, βάζοντάς τα πάλι με τον εαυτό της. Ένιωσα ενοχή γιατί ξαφνικά συνειδητοποίησα πως ποτέ δεν της είχα ψιθυρίσει «σ' αγαπώ» ­ ακόμα και στις πιο παθιασμένες στιγμές του έρωτά μας. Ενώ εκείνη επαναλάμβανε πολλές φορές, «μ' αγαπάς, μ' αγαπάς;», περιμένοντας θαρρείς με αγωνία ν' ακούσει την επιβεβαίωση από το στόμα μου. Δενόταν όμως η γλώσσα μου, δεν ξέρω γιατί· ίσως γιατί πίστευα πως η αγάπη είναι περισσότερο έργα, παρά λόγια. Ώσπου μια μέρα ξέσπασε: «Πες το μου, κι ας είναι ψέμα!» έκανε μ' ένα σπάσιμο στη φωνή της, κι ένιωσα την καρδιά μου να σκίζεται. 

Κάποιο βράδυ που το κρύο είχε σφίξει, πήγαμε σ' ένα ταβερνάκι κι άρχισε να μου διηγείται, λίγο ταραγμένη, όσα συνέβησαν στην πρωινή ανασκαφή. Σ' ένα οικόπεδο, κοντά στην Έδεσσα, είχαν ανακαλύψει αρκετούς τάφους ­ ένα χριστιανικό κοιμητήριο του τέταρτου ή πέμπτου αιώνα. Σ' έναν απ' αυτούς, ο σκελετός δεν ήταν εύκολο να εξακριβωθεί, μου 'πε, αν ανήκε σε άντρα ή γυναίκα, γιατί δε σωζόταν καλά η λεκάνη. Υπήρχε όμως κάτι άλλο σ' αυτόν, πολύ «επεισοδιακό»: Στο κρανίο βρέθηκαν μπηγμένα καρφιά, ένα στην οροφή, ένα πλάγια στα μάτια· καρφιά είχαν μπηχτεί ακόμα στην ωμοπλάτη, στον καρπό και χαμηλά στα πόδια του νεκρού. Αλλά και στα γεννητικά του όργανα. Οι ανασκαφείς έπιασαν μια συζήτηση, που εξελίχθηκε σε πραγματικό «θρίλερ»... Αν ήταν άντρας, κατέληξαν, τότε ίσως επρόκειτο για θάνατο από βασανιστήρια, πιθανόν να 'ταν νεκρός πολέμου. Αν ήταν γυναίκα, θα πρέπει να ήταν μοιχαλίδα. «Έτσι τιμωρούσαν οι χριστιανοί τους μοιχούς;» ρώτησα με σβησμένη φωνή, κι η Ανθή κούνησε το κεφάλι της. Εκείνο που τους έκανε όλους ν' ανατριχιάσουν, είπε και με κάρφωσε με το βλέμμα της, ήταν το σούβλισμα στα γεννητικά όργανα, ιδίως αν έγινε σ' έναν άντρα... Ζάρωσα τα φρύδια, με αποτροπιασμό. 

Την άλλη μέρα έφυγε για λίγες μέρες στο χωριό της. Στο αχνισμένο τζάμι του τρένου, καθώς με αποχαιρετούσε, χάραξε την τελευταία λέξη: «σ' αγαπώ». 


Στο λίγο διάστημα που έλειψε ­ για τους ερωτευμένους, λένε, ένα ταξίδι χωρισμού είναι το εμπόδιο που πρέπει να ξεπεραστεί ­ έκανα διάφορες σκέψεις για το «δεσμό» μας και με ζώσανε τα φίδια. Μήπως ήταν λάθος; Μήπως έπρεπε να σκεφτώ πιο λογικά; Τι γύρευα εγώ μ' αυτό το νέο κορίτσι, που μπήκε ξαφνικά στη ζωή μου ­ κι εγώ στη δική του ­ κι έβλεπα να δένεται τόσο μαζί μου; Είχα μετακομίσει στο σπιτάκι της μάνας μου, έξω απ' την πόλη, κι ένιωθα αξιολύπητος, καθώς τουρτούριζα τις νύχτες, προσπαθώντας να ζεσταθώ μ' ένα μικρό σώμα του καλοριφέρ. Στο διαμέρισμα της Ανθής δεν ήθελα να μείνω, αν και μου είχε δώσει το κλειδί. Όταν εκείνη γύρισε απ' το χωριό της, μου έφερε γίδα κι ένα μπλε βελούδινο κουτί, παράξενο δώρο για τα γενέθλιά μου, για να φυλάω εκεί μέσα ό,τι πολυτιμότερο είχα. Ένα παρόμοιο κουτί, μου είπε, είχε κι η γιαγιά της ­ η μόνη απ' όλους που την αγαπούσε ­ κι έβαζε μέσα τα «μαλαματικά» της. 

Πήγα τη γίδα στη γυναίκα μου και της είπα να την μαγειρέψει. Ένιωθα περίεργα και προσπάθησα να την πλησιάσω. Στο κρεβάτι, ήταν σα να άγγιζα ένα ξένο σώμα. Σε λίγο καταλάβαμε πως ήταν μάταιος κόπος. Κάτι είχε χαθεί οριστικά. Την άκουγα που έβγαζε έναν πνιχτό ήχο· έκλαιγε μουλωχτά. Γύρισα απ' την άλλη μεριά, για να κρύψω κι εγώ τα δικά μου δάκρυα. Μετά σηκώθηκε ρουφώντας τη μύτη της και, ρίχνοντας κάτω τα μάτια της, χώθηκε αμίλητη στην κουζίνα, απ' όπου ακουγόταν να βράζει η γίδα μέσα στη χύτρα. 

Ξαναγύρισα στο σπίτι της Ανθής που με ρώτησε, αναπάντεχα, αν είχα κάνει τελευταία έρωτα με τη γυναίκα μου. Πριν προλάβω να της απαντήσω, «Θα το καταλάβω αν συμβεί κάτι τέτοιο», μου είπε. Ήταν φανερό ότι την ζήλευε, κι ας μην το φανέρωνε στις αρχές. Θυμόμουν μια φορά που έτυχε να δει μια φωτογραφία της και μου είπε: «Τώρα στα όνειρά μου θα έχει συγκεκριμένη μορφή, γαμώτο!». Θα 'πρεπε όμως να μοιραζόταν μαζί μου και κάποιες ενοχές, επειδή δεν ήμουν ακόμη τελεσίδικα χωρισμένος. Απ' την άλλη, κάποτε που με ρώτησε αν θα μπορούσα ποτέ να την παντρευόμουν εκείνη, βιάστηκα να την προειδοποιήσω πως δεν αποτελούσα την ιδανική επιλογή της. «Ας μην τα κάνουμε όλα τραγωδία» είπε κοφτά η Ανθή. «Δεν περνάμε καλά; Τι άλλο θέλουμε;». 

Αλλά αυτός ήταν ένας λόγος. Το θέμα πρέπει να την απασχολούσε σοβαρά. Λίγο μετά, εκείνο το απόγευμα, την πήρε το μάτι μου να γονατίζει μπροστά στον καθρέφτη της κρεβατοκάμαρης και να μονολογεί σχεδόν έξαλλη: «Είμαι τρελή!». Τη ρώτησα ξαφνιασμένος τι στο καλό έλεγε εκεί. «Τίποτα» απάντησε. Έμοιαζε αποκομμένη από τα γύρω. «Μα μόλις είπες "είμαι τρελή"!» της κάνω. «Ναι, είμαι τρελή», παραδέχτηκε. «Γιατί το λες αυτό;». «Δε με ξέρεις... Απλούστατα ένιωσα αυτή τη στιγμή ότι έχω τρελαθεί ­ κακό είναι;». Μιλούσε μυστήρια και την κοίταζα παγωμένος. «Καλύτερα να φύγω» είπα, αλλά όρμησε να με συγκρατήσει. «Να πας πού; Θες να το βάλεις στα πόδια; Χα, χα!..». Η φωνή της ήταν βραχνή και η στάση της γενικά αλλαγμένη. Ήμουν σίγουρος πως η σκηνή δεν ήταν άσχετη απ' το γεγονός ότι η σχέση μας δεν οδηγούσε πουθενά. Γι' αυτό φερνόταν έτσι σκληρά στον εαυτό της. 

Κάπως έτσι, θυμάμαι, άρχισε η αντίστροφη μέτρηση. Κάτσαμε στον καναπέ, στο καθιστικό, ακούγοντας Παγκανίνι. «Θα ήμασταν ένα υπέροχο ζευγάρι εμείς οι δυο» είπε ξαφνικά η Ανθή, χώνοντας το μουσούδι της στην αγκαλιά μου. «Γιατί οι άντρες που αγαπώ θέλουν να λακίσουν!..», φώναξε μετά, ξεσπώντας σε λυγμούς. Της χάιδευα τα μαλλιά, αλλά η γλώσσα μου είχε δεθεί. Στη συνέχεια με ρώτησε αν θα δεχόμουν, τουλάχιστον, κάποτε να γίνω ο πατέρας του παιδιού της ­ έτσι, χωρίς καμιά άλλη υποχρέωση, μου τόνισε! Όταν πάλι δεν έβγαλα άχνα, άρχισε να μιλάει γι' αυτοκτονίες και τα ρέστα. «Τι 'ναι αυτά που λες!» της έμπηξα μια φωνή και της θύμισα τη συμφωνία που είχαμε κάνει να μη δημιουργήσουμε εξαρτήσεις (κάθε λογής εξαρτήσεις) στη ζωή μας. «Άλλωστε» πρόσθεσα αποφασιστικά «δε θα 'θελα να σταθώ εμπόδιο στην προσωπική σου ζωή». «Μα, εδώ κι ένα χρόνο, εσύ είσαι η προσωπική μου ζωή!» με αποστόμωσε. 

Αυτό με τρόμαξε. Εξαφανίστηκα για αρκετές μέρες. Κάποτε που με πέτυχε η Ανθή στο τηλέφωνο, μου ζήτησε συγγνώμη, «μερικές φορές δεν αναγνωρίζω τον εαυτό μου» είπε. Έκανε μια παύση. «Είμαστε στο τέλος» συνέχισε με θλιμμένη φωνή. «Στο 'χα πει πως θα το καταλάβω, αν θελήσεις ν' απομακρυνθείς» ­ αλλά πρόσθεσε πως δεν ήθελε να χωρίσουμε έτσι. Με ρώτησε ακόμα, επειδή κάποιες φίλες της είχαν οργανώσει ένα πάρτι το Σαββατοκύριακο, αν έκρινα σκόπιμο ότι έπρεπε να πάει. «Και βέβαια να πας» της απάντησα· «μη με σκέφτεσαι εμένα». 

Εκεί γνώρισε κάποιον Αλέξανδρο που τη διπλάρωνε ως αργά τη νύχτα, αλλά δεν του έδωσε σημασία. Όταν μου το 'πε, ξίνισα κάπως τα μούτρα μου. Κρέμασε κι αυτή τα δικά της. «Για να τα φτιάξω με άλλον, πρέπει πρώτα να χωρίσω από σένα, εντάξει;» μου είπε. «Είσαι ώριμος για κάτι τέτοιο;». Είπα ναι, αλλά δεν ήμουν σίγουρος αν το εννοούσα. 

Από τότε άρχισε μια νέα φάση στη σχέση μας. Βλεπόμασταν πιο αραιά, αν και οι συναντήσεις μας απόχτησαν μια ξεχωριστή ένταση, που την υποδαύλιζε, θαρρείς, η επικείμενη στέρηση του οριστικού χωρισμού. Η Ανθή έσμιξε με παλιές παρέες της και τα διαβάσματά της έμειναν αναγκαστικά πίσω. Όλο και κάποιον μου 'λέγε πως γνώριζε, αλλά στο τέλος μάλλον τους απέρριπτε όλους. Κι εγώ, ακόμα και το μπουφάν μου της δάνεισα κάποτε για να το φορέσει σ' ένα πάρτι. Έφτασα μέχρι το σημείο να τη συνοδέψω ως τον κινηματογράφο που την περίμενε η παρέα της, ενώ εκείνη σάρκαζε στο δρόμο: «Είναι πρωτάκουστο! Ο εραστής μου να με ξαποστέλνει, μ' αυτό τον τρόπο, στους φίλους μου...». Ύστερα την είδα από μακριά να μπαίνει στο σινεμά, μ' έναν ψηλό. 

Φοβόταν στην αρχή πως αν έβρισκε άλλον, θα έπαυα να της μιλώ, κι αυτό θα την πλήγωνε. Ενώ η δική της γενιά ήταν διαφορετική, μου τόνιζε. Ο δικός της φίλος ή σύντροφος, θα τα ήξερε όλα για μας και ποτέ δε θα την εμπόδιζε να με συναντάει, αν εκείνη το ήθελε. Το πήρα απόφαση να μην την ξαναδώ όταν μου ομολόγησε πόσο «οδυνηρό» της ήταν να με βλέπει ­ κι αυτό ακόμα το λίγο που μ' έβλεπε. «Γιατί ποτέ δεν ήσουν δικός μου», πρόσθεσε. Εκείνο το βράδυ της χόρεψα τον τελευταίο χορό, στους ήχους μιας μουσικής που της άρεζε ­ ήταν, θαρρώ, το κομμάτι Down Town των Hearts. Καθόταν στον καναπέ διπλοπόδι, σειώντας και λυγώντας το πανωκόρμι της, και ρουφούσε λαίμαργα με τα μάτια της κάθε μου κίνηση. Ύστερα μάζεψα τα πράγματά μου, άφησα το κλειδί της στο τραπέζι και της έστειλα ένα φιλί από την πόρτα. 

Πήγε στο χωριό της, γύρισε, με ξαναπήρε τηλέφωνο. «Δεν μπορούμε τουλάχιστον να βλεπόμαστε σα φίλοι;» με ρώτησε. Έτσι συναντιόμασταν πάλι, πιο αραιά. Έμαθα πως τα έφτιαξε μ' ένα νεαρό, συνομήλικο της. Μου πρότεινε στο τηλέφωνο να μου τον γνωρίσει, αλλά αρνήθηκα. Με ξαναπήρε να μεσολαβήσω, για ν' αγοράσει εκείνος ένα μεταχειρισμένο αμάξι, και το έκανα. 

Έτσι κύλησε ο καιρός. Στο μεταξύ γνώρισα κι εγώ τη Φοίβη. Ήταν μια ψηλή και γλυκιά γυναίκα, με λεπτή κορμοστασιά και ωραία ανοιχτόχρωμα μάτια. Μια φορά συναντήσαμε τυχαία στο δρόμο την Ανθή, που της έριξε μια φαρμακερή ματιά. Μετά δύο μέρες μου τηλεφώνησε και πρότεινε να μου κάνει το τραπέζι. Ο δεσμός με το φίλο της ήταν «σοβαρός», αλλά εκείνη δε λογάριαζε να ξεχάσει τις παλιές της συνήθειες. Τότε της εξομολογήθηκα κι εγώ για τη σχέση μου με τη Φοίβη. Την είδα που δαγκάθηκε. Θα πρέπει να 'ταν κάτι που δεν το περίμενε ποτέ να συμβεί. Η όψη της σκοτείνιασε περισσότερο όταν της είπα πως ήταν καλλιτέχνις και ασχολούνταν με επιτυχία με τη ζωγραφική. 

Από τότε δε με ξαναπήρε ποτέ τηλέφωνο. Εξαφανίστηκε κι έχασα κυριολεκτικά τα ίχνη της. Μήπως είχε διοριστεί στο Δημόσιο, κι έφυγε για την επαρχία; Ή μήπως είχε δώσει εξετάσεις στην Αρχαιολογική Υπηρεσία, όπως το σχεδίαζε άλλοτε; Ούτε, φυσικά, το δικό της τηλέφωνο απαντούσε. Μ' έτρωγε η περιέργεια. Περνώντας ένα βράδυ τέλος έξω απ' το σπίτι της, είδα άλλο όνομα γραμμένο στο θυροτηλέφωνο. 

Μια Καθαρή Δευτέρα, απόγευμα, βρεθήκαμε με τη Φοίβη σ' εκείνη την ακρογιαλιά, όπου είχε συμβεί παλιά το επεισόδιο με τις μοτοσυκλέτες. Έβγαλα απ' το πορτ-μπαγκάζ το χαρταετό που είχα ψωνίσει για την κόρη μου, και καθώς φυσούσε ένα δυνατό αεράκι, τον καντήλιασα στο πι και φι. Υψώθηκε κατακόρυφα, ο σπάγκος τεζάρισε επικίνδυνα κι ένιωθα τέτοιο τράβηγμα στο χέρι, που φοβήθηκα πως θα έσπαζε. Και πραγματικά σε λίγο κόπηκε. Ο χαρταετός όμως, ύστερα από ένα ξαφνικό μακροβούτι στην αρχή, ξαναβρήκε γρήγορα την ισορροπία του, ξεδίπλωσε την ουρά του και συνέχισε να πετάει μόνος του, παίρνοντας κι άλλο ύψος πάνω από τ' αφρισμένα κύματα. Τον παρακολουθούσαμε έκπληκτοι, χωρίς να μιλάμε, να ξεμακραίνει μέχρι που έγινε μια κουκίδα στο βάθος του ορίζοντα. Πού θα τον ξέβγαζε ο άνεμος; Το περιστατικό μου έφερε μοιραία στο νου την Ανθή και ασυναίσθητα, λίγο μετά που βλέπαμε κάποιες φωτογραφίες με τη Φοίβη, έβγαλα να της δείξω και δυο δικές της, που φύλαγα πίσω στο πορτ-μπαγκάζ ανάμεσα σε παλιές κιτρινισμένες εφημερίδες. Με τη Φοίβη ­ μ' όλο που ήμασταν στην ίδια περίπου ηλικία ­ νιώθαμε αρκετά νέοι (χωρίς να μας αρέσει και να παιδιαρίζουμε) γι' αυτό και οι αντιδράσεις μας ήταν συχνά παιδιάστικες και καμία φορά απρόβλεπτες. Ήταν επίσης ο τύπος της γυναίκας που σε παρασέρνει απ' τον πρώτο κιόλας καιρό να της πεις «σ' αγαπώ», ενώ εκείνη είναι εξαιρετικά φειδωλή σε τέτοιες κουβέντες, λες και δεν έχει ξεκαθαρίσει ακόμη αν αυτό που νιώθει είναι έρωτας ή απλή επιθυμία. Το γεγονός, λοιπόν, ότι της έδειξα τις φωτογραφίες την σάστισε στην αρχή και μετά τη γέμισε οργή. Μπορεί να ήταν και γκάφα μου. Στο δρόμο της επιστροφής εξακολουθούσαμε να λογομαχούμε, και δεν θα σταματούσαμε, αν δεν πετούσα τις φωτογραφίες απ' το παράθυρο του αυτοκινήτου στα χωράφια (με βαριά καρδιά, είναι αλήθεια) ­ αλλά ήταν το μόνο πράγμα που μπορούσε κάπως να την ξεχολώσει. 

Αυτό που συνέβη τις επόμενες μέρες δεν περνούσε καν από το μυαλό μου, όμως είναι γνωστό ότι η ζωή σκαρώνει τέτοια άσχημα (κι ασύλληπτα) παιχνίδια, που μπροστά της ωχριά η φαντασία: Ένα μεσημέρι είδα στο περίπτερο τη φωτογραφία της Ανθής να φιγουράρει στην πρώτη σελίδα μιας εφημερίδας κι έμεινα άναυδος. Δεν με ξεγελούσαν τα μάτια μου. Ήταν εκείνη με το στεγνό της πρόσωπο και το λακαρισμένο τσουλούφι των μαλλιών της κρεμασμένο, όπως το συνήθιζε, πάνω στο μέτωπό της. Δίπλα της η φωτογραφία ενός γέρου με αξύριστα μάγουλα και θολό βλέμμα. «Ο δράστης» έγραφε η λεζάντα από κάτω. Μ' έλουσε κρύος ιδρώτας. «Φονικό στην Ακαρνανία», «Την δολοφόνησε», ήταν οι τίτλοι γύρω τους, ενώ παρακάτω δίνονταν διευκρινήσεις, με λιγότερο τονισμένα γράμματα: «Έκοψε με κουζινομάχαιρο τη ζωή της 28χρονης κόρης του...». Ο δράστης ­ αυτά τα μάθαινα για πρώτη φορά ­ με «διαπιστωμένα ψυχολογικά προβλήματα» και νοσηλείες σε ψυχιατρικές κλινικές κατά το παρελθόν... Η εφημερίδα έκανε αόριστες νύξεις για «οικογενειακές διαφορές» και δημοσίευε μια ασυνάρτητη δήλωση του δολοφόνου πατέρα πως το κακό «έπρεπε να γίνει», γιατί η κόρη του είχε μείνει έγκυος... Σφίχτηκα τόσο που ένιωσα την ψυχή μου να διαλύεται. 


Ξαναγύρισα στον τόπο που είχα πετάξει τις φωτογραφίες της εκείνο το απόγευμα. Παράτησα το αμάξι στη μουντή ερημιά κι άρχισα να ψάχνω στο χαντάκι, πλάι στο δημόσιο! Ύστερα από κάμποση ώρα, απογοητεύτηκα. Άραγε σε ποιανού χέρια να είχανε πέσει στο μεταξύ; Ώσπου, ξαφνικά, ανακάλυψα τη μια, μουσκεμένη από το λιανοβρόχι και μισοσκεπασμένη από μια τούφα χορτάρια. Πόζαρε η Ανθή στην άκρη, ντροπαλή αλλά με ανασηκωμένη κάπως τη μυτούλα της και δίπλα της καμιά δεκαριά άντρες ­ η ομάδα των εργατών τους οποίους επέβλεπε στις ανασκαφές. Μου την είχε χαρίσει πρόσφατα ­ για να τη θυμάμαι, όπως μου 'χε πει ­ κι από πίσω ήταν γραμμένη η σχετική φράση, μ' εντελώς ξεθωριασμένα γράμματα πια. Την σκούπισα προσεχτικά με το μαντίλι, την έβαλα στο πορτοφόλι μου, κι όταν γύρισα στο σπίτι, την έκρυψα ­ μαζί με άλλες δυο ευχετήριες κάρτες που μου είχε στείλει κάποτε, στα γενέθλιά μου ­ στο μπλε βελούδινο κουτί.

Κάπως έτσι άρχισαν όλα. Η Σέβα ανέβηκε όπως πάντα για καφέ στο σπίτι της Βέτας, αντί να καθήσει όμως αυτή τη φορά στη συνηθισμένη της θέση, με την πλάτη γυρισμένη στο παράθυρο, στρογγυλοκάθησε στη διπλανή πολυθρόνα και της είπε να σύρει τις κουρτίνες. Εκείνη φάνηκε κάτι να συλλογιέται. Αλλά δεν μίλησε. 

Το ίδιο βράδυ, έσκυψε η Βέτα από το παραθύρι της και φώναξε προς το σπίτι της φίλης της. «Γιατί κάθησες σήμερα αλλού και μου 'πες να σύρω τις κουρτίνες;». Η Σέβα, που απολάμβανε τη δροσιά της στην πρασιά, της έριξε μια σαστισμένη ματιά μην ξέροντας τι ν' απαντήσει και γιατί το ρωτάει. «Όλη τη νύχτα δεν κοιμήθηκα να σκέφτομαι γιατί το 'κανες...», της ξανάπε η Βέτα το πρωί. «Μωρέ, τρελή είσαι; Έλα Χριστέ και Παναγιά!...». «Όχι, αλλά θα με φάει η περιέργεια· γιατί το 'κανες; Και γιατί να σύρω τις κουρτίνες; Για να φαίνονται μόστρα τα μάτια μου απέναντι;». «Σου το 'πα γιατί δεν μπορώ με τραβηγμένες τις κουρτίνες...», ξέσπασε η Σέβα. «Θέλω φως! Πιάστηκε η ψυχή μου πια...». Η άλλη την λοξοκοίταξε, δύσπιστα. 


Την επομένη η Βέτα διέσχισε την πρασιά και στάθηκε μπροστά στην ανοιχτή πόρτα της Σέβας. «Επιμένω να μου πεις γιατί το 'κανες...», ξανάρχισε το ίδιο τροπάρι. «Για να βλέπουν τα μάτια μου οι απέναντι; Έλα, πες μου!». «Μωρέ, πάει, ζουρλάθηκε αυτή!», μονολόγησε σιγανά η Σέβα. 

Όταν έφυγε, έκανε τις πιο απίθανες σκέψεις. Ακριβώς απέναντι απ' το διώροφο της φίλης της, έμενε σ' ένα διαμέρισμα η κόρη της, η Φιλιώ, και δίπλα της, στο γωνιακό, κάποιο γηραλέο ανδρόγυνο. Θυμόταν πως κάποτε η γυναίκα του γέρου, που δεν στεκόταν καλά και υποψιαζόταν μια ζωή τον άντρα της, είχε πιάσει τη Βέτα και της είπε να πάψει να του κάνει «τα γλυκά μάτια». Της είχανε προξενέψει παλιότερα και ένα συγγενή τους, ένα παλικάρι που κούτσαινε, αλλά εκείνη ούτε ν' ακούσει. Μια φορά πάλι που περνούσε τον δρόμο κι ένιωσε τον γέρο να την τρώει με το βλέμμα του, του έμπηξε μια φωνή που τον σάστισε: «Τι με κοιτάζεις, βρε, θες να ματιάξεις τα μάτια μου; Έχω ωραία μάτια!». Ίσως για όλ' αυτά, σκεφτόταν η Σέβα, της έλεγε τώρα όσα της έλεγε... 


Ήρθε στο σπίτι μας, τα 'πε και στη Βάσω, που γύρισε και της έκανε μ' ένα πνιχτό χαχάνισμα, «η Βέτα, η γόησσα...», και θυμήθηκε ότι παλιά της είχανε προξενέψει και τον θείο της τον Αλέκο, αλλά δεν τον ήθελε, γιατί τάχα εκείνη ήταν «πολύ όμορφη». Και μετά τον αδερφό του θείου της, τον Νικόλα, αλλά κι αυτόν τον απέρριψε η Βέτα, «τι, χήρο με παιδί θα πάρω;», τους λέει. «Δε σφάξανε!». 

«Πράγματι, ήταν όμορφη», είπε η Σέβα. «Μην την κοιτάς τώρα που την πήρανε τα χρόνια και δεν περιποιείται πια τον εαυτό της, έπειτα και από κείνη την εγχείρηση... Τ' άφησε πια το δέρμα της και έγινε ζαροπροβιά!». 

«Ψηλομύτα, ε;», μπήκε στην κουβέντα η Φιλιώ. Πήρε ύφος και άλλαξε τη φωνή της, να μοιάζει της Βέτας. «Εγώ, ξέρετε, ήμουν πολύ όμορφη... Χμ, ξέρετε με ποιον ήμουνα εγώ λογοδοσμένη; Μ' ένα λεβέντη δυο μέτρα, χωροφύλακα και ψάλτη στον Ταξιάρχη...». Οι γυναίκες κακάρισαν. Αλλά η Σέβα τής είπε να σκάσει! Ήταν γνωστά αυτά! Και ότι μετά χωρίσανε. Και μια έλεγε η Βέτα πως όλα τα απόλαυσε μαζί του και μια πάλι της ξέφευγε πως ξέμεινε παρθένα. Δούλευε μοδίστρα. 

Το στέκι στην πλατεία ήταν το μπακάλικο του Θεοδόση, που είχε εγκαταστήσει σε μιαν άκρη ένα λιγδερό τραπεζάκι και έβγαζε συχνά ούζο και μεζέ στους φίλους του. Ένα πρωί που πήγε να ψωνίσει κάτι, η Βέτα τράβηξε παράμερα τη Νεκταρία, τη γυναίκα του. «Άσε τι μου έκανε η Φιλιώ...», της λέει. «Τι σ' έκανε;». «Να, μου 'πε πως είμαι άρρωστη... Έχω, λέει, μια πάθηση, να δεις πώς την είπε... Οφθαλμογαμία... Ναι, οφθαλμογαμία! Υπάρχει, μωρέ Νεκταρία, τέτοια αρρώστια;». Και να κλαίει, τα μάτια της να τρέχουνε βρύσες και να κοιτάνε χαμηλά, τα ράφια με τα κριθαράκια. «Έλα, μην κάνεις έτσι», τη χτύπησε στην πλάτη η Νεκταρία, «θα της μιλήσω εγώ». Περνάει απ' το μαγαζί η Φιλιώ, την ενημερώνει. «Τι λέει, μωρέ, πού την είδα εγώ τη Βέτα, έχω καιρό να τη δω! Ακούς εκεί, οφθαλμογαμία... Πού το βρήκε κιόλας! Μη χειρότερα!», της κάνει εκείνη. 

Η αλήθεια ήταν πως απ' τη μέρα που ήπιαν τον καφέ με τη μάνα της, η Βέτα είχε κλειστεί στο σπίτι. Αδιαπέραστα σιωπηλό το κτίριο, κουφωτά τα παντζούρια, συνήθως κατεβασμένες οι κουρτίνες. Τις Κυριακές μόνο, αν την έπαιρνε το μάτι σου, που γύριζε απ' την εκκλησία· κι αν τύχαινε τότε κάποιο σκυλί απ' τα πολλά της γειτονιάς να την πάρει στο κατόπι, κοντοστεκόταν ή πήγαινε απ' αλάργα σιγά σιγά, καρδιοχτυπώντας. 

Και ξαφνικά μαθαίνουμε πως έπαιρνε τηλέφωνο στις Σέρρες, στην αδερφή και τον γαμπρό της, να 'ρθουν και να «μαλώσουν» τη Σέβα. Κατέφθασαν και πήγαν να τη βρουν. Τους εξιστορεί εκείνη τα καθέκαστα. Αυτή μας τα λέει αλλιώς! της λένε. Ότι φώναξες γιατρό να εξετάσει τα μάτια της από μακριά... Τον πήγες τάχα στο διαμέρισμα της κόρης σου, που βλέπει ίσα στο δωμάτιο της Βέτας και από 'κει την εξέτασε. Ολόκληρο σχέδιο είχες στο μυαλό σου, λέει. Άφωνη η Σέβα. Πάμε, ψελλίζει, να τα πει η ίδια και σε μένα αυτά... 


Τριγυρνούσε με μια μαντίλα στο κεφάλι και έδινε την εντύπωση πως έκανε τα χουσμέτια της. Έστρωνε το τραπέζι. 

Κάθησε στη θέση της η Σέβα. 

«Καλά», αρχίζει, «εγώ δεν φώναξα ποτέ γιατρό για μένα, θα φωνάξω για σένα; Τι 'ναι αυτά που τους λες;». 

«Μα πώς... Αυτό έκανες. Όλη η γειτονιά το ξέρει, μου το 'πανε...». Έδειξε ένα γύρω η Βέτα, αόριστα. 

«Πες μου έναν που σου το 'πε...». 

Τα μασούσε. 

«Όλη η γειτονιά...». 

Σταυροκοπήθηκε η Σέβα. 

«Και μπορεί να γίνει αυτό; Να σε εξετάσει γιατρός από δέκα μέτρα απόσταση; Το πιστεύεις πραγματικά;». 

«Μπορεί», της κάνει. «Μου το 'πε εμένα η φιλενάδα μου, η γιατρός...». Ήταν μια εβδομηντάρα, παλιά γιατρέσσα, που ζούσε μόνη της, και απ' ό,τι λέγαν τής είχε στρίψει απ' το πολύ διάβασμα· τελευταία, τα είχε χάσει τελείως. 

Οι άλλοι κουνούσαν τα κεφάλια τους. «Αλίμονό μας!», φαίνεται ότι ψιθύρισαν στη Σέβα, φεύγοντας για τις Σέρρες. 

Θα ήταν του Ευαγγελισμού, όταν άνοιξε πάλι το παραθύρι της και την κουτσοχαιρέτισε τη Σέβα. «Έλα», της κάνει με φωνή μελωμένη, «να τηγανίσουμε μπακαλιάρο, να φάμε». «Όχι», της απαντάει εκείνη. «Έχω δικό μου». Αλλά την έτρωγε η περιέργεια μπας και μάθει τίποτα νεώτερο, και πήγε. 

Κάθησε στη θέση της και την παρατηρούσε που πηγαινοερχόταν, ώσπου στρώθηκε δίπλα της και άρχισε να της μιλάει, κοιτώντας το πάτωμα. Απ' όσα της έλεγε, πίνοντας τον καφέ της, τα περισσότερα τής ήταν γνωστά. 


Ότι ήταν παλιά αρραβωνιασμένη με 'κείνον τον χωροφύλακα και το κάνανε πότ' εδώ, πότ' εκεί, όπου λάχαινε. «Δεν είμαι παρθένα!», της τόνισε κατηγορηματικά. Της είπε και για τα προξενιά και τα λοιπά. Πρόσθεσε όμως ότι, αν τελευταία δεν την πολυέβλεπε, και το σπίτι φαινόταν θεόκλειστο, ήταν γιατί έλειπε τον περισσότερο χρόνο. «Τρέχω με τους γκόμενους!», πετάει της Σέβας. 

«Εγώ δεν τα βλέπω αυτά», αντιδρά η Σέβα. 

«Εσύ πού να τα δεις από 'κει πίσω που κάθεσαι... Αν έμενες εδώ μπροστά, στης Φιλιώς, θα μ' έβλεπες που με φέρνει ο γκόμενος... Έγινα σοκακού, σου λέω. Τρέχω! Σουρτουκεύω!». 

Έκανε μια παύση και άφησε έναν στεναγμό. 

«Πάντως», γρυλίζει ξαφνικά, «τον γιατρό τον έφερες για μένα...». 

«Βρε η Φιλιώ, για το παιδί... καταλαβαίνεις; Κάλεσε το Εξπρές Σέρβις... Ήμαρτον Παναγία μου!». 

«Όχι εσύ, εσύ, να εξετάσει τα μάτια μου...», επιμένει. 

Την άλλη βδομάδα πάντως που συναντήθηκαν στον δρόμο με τη Φιλιώ, φορούσε μαύρα γυαλιά και της ζήτησε συγγνώμη. Της είπε να μην την ξεσυνερίζονται γιατί είχαν σπάσει τα νεύρα της, υπέφερε από ζαλάδες κι ένιωθε την καρδιά της ένα κουβάρι. Την έπνιγε κι η μοναξιά! Μέχρι που πήρε χλωρίνη ν' αυτοκτονήσει!... Κι ούτε είχε βάλει τίποτα στον καφέ της μάνας της, εκείνη τη μέρα! 

Ξαφνικά πάλι, λες κι έγινε θαύμα, άλλαξε τακτική. Άνοιγε τέντα τις πόρτες και τα παράθυρα και συχνά πατούσε κι ένα γερό τραγούδι. Όταν σεργιανούσε στη γειτονιά, έκρυβε πάντα τα μάτια της πίσω απ' τα γυαλιά της. 

Την άκουσα που ξελαρυγγιζόταν ένα πρωί: 

«Κι όμως θέλω τη ζωή μου να τη χαρώ 

γι' αυτό πηγαίνω κόντρα με τον καιρό...» 

Τόσο που το πήρε απόφαση κι η Σέβα να την επισκεφθεί. Ανεβαίνει τις σκάλες, ακούει πίσω απ' την πόρτα της κλάματα, λυγμούς, ανάκατους με μουγκρητά. Στο τέλος τής ανοίγει, τα μάτια της πλημμυρισμένα δάκρυα. 

«Γιατί κλαις πάλι, βρε Βέτα;». 

«Τι, να μην κλαίω με αυτά που κάνει η κόρη σου! Κουβαλάει συνέχεια τον γιατρό... Ενώ εγώ, τι δεν έκανα για να ξαναγίνουμε φίλες!». 

«Καλέ, το μωρό της ήταν πάλι άρρωστο και φώναξε τον γιατρό... Μικρό παιδί, δεν θ' αρρωστήσει;». 

«Ναι, ναι, τον φωνάζει για μένα, να μ' εξετάσει για την οφθαλμογαμία!». 

Από τότε δεν ξαναπάτησε η Σέβα στο σπίτι της, ας την εκλιπαρούσε. Κι η Βέτα ξανακλείστηκε. 

Ένα βράδυ που χιόνισε, κατέβηκα στο μαγαζί του Θεοδόση. Όλη η παρέα εκεί, κουτσοπίνανε και η μουσική στη διαπασών. Προσπαθούσαν να θυμηθούν πότε άλλοτε κακοκαίριασε τέτοια εποχή! Ψώνισα κι έβγαλα να πληρώσω. «Και ποιος γιορτάζει αύριο;», μου λέει, χουχουλίζοντας τα χέρια του, ο Θεοδόσης. «Έλα τώρα», συνεχίζει, «η γειτόνισσά σου... Της Οσίας Ελισάβετ ­ και με σταυρό στο ημερολόγιο!» ­ και μου σκάει ένα πονηρό γελάκι. Όταν ξαναπήρα τον ανήφορο το 'χε σχεδόν στρώσει και φυσούσε ένα παγωμένο αεράκι. 

Κι έτσι, για να δεις τι γίνεται, το πρωί της επομένης, ένας μαύρος σκύλος αναπήδησε γαβγίζοντας δίπλα της, ένας άλλος ­ λυκόσκυλο ­ τον κυνήγησε, ο πρώτος διέγραψε έναν κύκλο χοροπηδώντας γύρω στη Βέτα που ξιππάστηκε, γλίστρησε, ταλαντεύτηκε προς στιγμήν μπρος πίσω ­ το χιόνι γυαλί κάτω απ' τα τακούνια της ­ και σωριάστηκε στο τέλος μονοκόμματη κάτω. Πέφτοντας χτύπησε το κεφάλι της στο πέτρινο κράσπεδο και έμεινε στον τόπο. Ανήμερα στη γιορτή της! Στο χέρι της κρατούσε ακόμα σφιχτά τα λουλούδια της, για την εκκλησία. 

Μέχρι να καταφθάσουν οι δικοί της απ' την επαρχία, έκαναν τις προετοιμασίες οι γυναίκες. Η Φιλιώ ήταν της γνώμης να της φορέσουν άσπρο πουκάμισο αντί για μαύρη μπλούζα. Κάποια στιγμή πλησίασε τη Βάσω και της ψιθύρισε: 

«Σουτιέν θα της βάλουμε;». 

«Τι λες, μωρέ, τι να βάλουμε μέσα στο σουτιέν;». 

«Αυτό», έκανε η Φιλιώ κι έδειξε το πλαστικό ομοίωμα του στήθους που χρησιμοποιούσε η Βέτα μετά την εγχείρηση. 

Τις έπιασε ένα γέλιο νευρικό, ξεράθηκαν. 

«Και βέβαια. Τι, να πάει χαμένο; Κοστίζει κι ένα σωρό λεφτά! Ας της το βάλουμε να πάει κορδωμένη εκεί απάνω...». 

Λίγο καιρό μετά που βρέθηκα για κάποιο μνημόσυνο στο κοιμητήριο, η Βάσω μού έδειξε κατά πού έπεφτε ο τάφος της και πήγα να ρίξω μια ματιά. Έμεινα έκπληκτος. Για πρώτη φορά, μέσα από μια παλιά φωτογραφία της, σε φτηνή κορνίζα, η Βέτα με κάρφωνε με το βλέμμα της. Ίσως γι' αυτό, σκέφτηκα, θυμόμουν τόσο θαμπά τη μορφή της ­ επειδή ποτέ, όταν τύχαινε να βρεθούμε, δεν με κοιτούσε κατάματα, όπως έκανε τώρα, απ' το κατώφλι μιας άλλης ζωής. Ένα βλέμμα που δεν έκρυβε τίποτα ανομολόγητο, από δυο μάτια λαμπερά και κατάμαυρα, έντονο μα και βαθιά θλιμμένο! Χωρίς να το θέλω, μου 'ρθε στον νου αυτό που λένε, ότι τα μάτια είναι ο καθρέφτης της ψυχής... 

Η Βάσω άναψε το καντήλι του τάφου και καθάρισε τη φωτογραφία της από ένα στρώμα σκόνης που είχε αρχίσει να τη σκεπάζει. Γυρνώντας στο σπίτι τη σκεφτόμουν συνέχεια, λες και την είχα συναντήσει για πρώτη φορά. Και από τότε, κάθε φορά που τη θυμάμαι, έρχεται στο μυαλό μου αυτή η τελευταία εικόνα της ­ με όλη τη ζωντάνια του βλέμματός της να πνίγεται μες στην τραγικότητα ­ και όχι η άλλη που μας είχε συνηθίσει, με χαμηλωμένο το κεφάλι της.


Ήταν συμφωνημένο. Είχαν ετοιμαστεί από μέρες. Και το περίμεναν.

Από νωρίς είχαν συνάξει ένα γύρο στην αυλή του κτιρίου τις καρέκλες, είχαν δροσολογίσει το χώμα με νερό να μη σηκώνεται σκόνη. Και πρόσμεναν την ώρα την απογευματινή, που θα ερχόταν τα όργανα. Δεν ήταν γιορτή, όχι, δεν ήταν επίσημη σχόλη. Μια ανοιξιάτικια μέρα ήταν που θα την έκαναν γιορτινή ο Ζουρνάς και το νταούλι.

Ζώντας μέσα στην απομόνωση του Ιδρύματος, ξεκομμένοι απ' τον κόσμο που, «ελεώντας» τους, τους έδωσε ένα κρεβάτι κι ένα πιάτο φαΐ, να τους ξεφορτωθεί, να μη τους βλέπει να περιφέρουν στους δρόμους τα κουρέλια τους, είχαν ξεχάσει όλους κι είχαν ξεχαστεί απ' όλους. Μόνοι — καμιά κατοστή — μια μικρή κοινωνία μ' όλα τα γνωρίσματα της μεγάλης. Τη γκρίνια, σι ζήλεια, την κακία της. Χωρίς καμιά αλληλεγγύη, κανένα δεσμό ανυστερόβουλο, καμιά απλήρωτη αγάπη.

Τα τέκνα που κάποτε έφεραν τυχαία στον κόσμο και τ' άφησαν στα χέρια της τύχης τους, τώρα ανταπόδιναν την φροντίδα. Τους ανάθεσαν στα χέρια του Θεού και του Κράτους. Και το Κράτος, για να πατσίσει Μ αυτό, έκοψε ένα κοντύλι, τόσα για μισθούς (γιατροί, μάγειροι, κλητήρες, διευθυντές, κηπουροί), τόσα για ανέγερση και συντήρηση κυρίων, για φωτισμό, για ύδρευση. Κι όσο για τη διατροφή και τις άλλες ανάγκες των τροφίμων, το Κράτος αυτά τ' ανάθεσέ στον Θεό. Στις δωρεές δηλαδή του ενός και του άλλου «εις μνήμην...».

Τα νέα του έξω κόσμου ήταν ανύπαρκτα εδώ, πίσω απ' αυτούς τους μαντρότοιχους. Ο ταχυδρόμος σπάνια σταματούσε στην πόρτα του κτιρίου. Οι εφημερίδες που έπεφταν στα χέρια τους ήταν πάντα της περασμένης εβδομάδας και μόνο κάτι φυλλάδια με τη μόνιμη επωδό «μετανοείτε - ήγγικεν η ώρα» διανέμονταν συχνά και τους έκαναν καθημερινά ν' αγωνιούν για την αυριανή, μη δεν τους εύρει ζωντανούς και δεν προλάβουν να μετανοήσουν.

Μα, να, που σήμερα θα ερχότανε, λέει, τα όργανα.

Μερικές κυρίες της «καλής κοινωνίας», μέσα στην ανία της υποτονικής συναναστροφής τους, συλλογίστηκαν να ποικίλλουν τη Ζωή τους προσφέροντας «αναψυκτικόν μετά μουσικής εις τους τροφίμους ιδρύματός τίνος» και διάλεξαν αυτούς. Τους το 'χαν, λοιπόν, αναγγείλει από μέρες κι οι τρόφιμοι ετοιμάστηκαν για τη μεγάλη γιορτή. Και περίμεναν ανυπόμονα. Ν' αλλάξει για λίγο η ζωή τους.

Κι απάνω που κόντευε πια η ώρα, ακούστηκε η φωνή απ' τον τρίτο θάλαμο.

— Η Αναστασία! Πέθανε η Αναστασία...

Έγινε σούσουρο. Μια αναστάτωση. Ο θάνατος δεν τους ήταν φυσικά άγνωστος. Κάθε τόσο κάποιον θυμόταν. Περνούσε, τον έπαιρνε, έφευγε. Είχαν εξοικειωθεί πια μαζί του, κουβέντιαζαν γι' αυτόν φωναχτά, δεν φοβόταν τον ερχομό του όταν ερχόταν γι' άλλον. Μα όσο και να 'ναι, ένας θάνατος ήταν πάντα γι' αυτούς ένα γεγονός. Ένα γεγονός που τους ξεστράτιζε κάπως απ' το συνηθισμένο καθημερνό πρόγραμμα. Ένα περιστατικό που άλλαζε τη δομή της ομάδας τους. Έφευγε ο πεθαμένος, άδειαζε μια θέση στο θάλαμο, ερχόταν κάποιος καινούργιος να πιάσει το άδειο κρεβάτι. Νταλαβέρι να γίνεται. Εδώ μέσα δεν είχαν βαφτίσια, ούτε αρραβώνες. Δεν είχαν εδώ γάμους και χοροστάσια να ξεδώσουν, να χαρούν, να γελάσουν. Εδώ μέσα είχαν το θάνατο.

Όχι, ο θάνατος, δεν τους ενοχλούσε κι ήταν όσο να 'ναι καλόδεχτος — ας πούμε — γιατί καμιά φορά τους εξυπηρετούσε κάπως. Ένα ζευγάρι παντούφλες που απόμεναν ορφανές απ' τον φευγάτο, ένα κομπολόι, λίγες φρυγανιές στο κομοδίνο του, ήταν χρήσιμα πράγματα, όταν περιέρχονταν σ' αυτούς κι όχι στον διπλανό... Ήταν ένα κέρδος. Ακόμα κι όταν οι φρυγανιές ήταν σκουληκιασμένες κι οι παντούφλες πολύ πολύ μικρές νια τα πόδια τους.

— Η Αναστασία... πέθανε.

Ε, όχι, ας έλειπε σήμερα τέτοιο άγγελμα. Μέρες χαροπάλευε, τώρα της ήρθε της χριστιανής να πεθάνει; Σήμερα, έχουν τα όργανα. Σήμερα η μέρα τους έχει ψυχαγωγία το πρόγραμμα είναι συμπληρωμένο.

Ωστόσο, όλοι, από συνήθεια, κινήθηκαν προς τον τρίτο θάλαμο. Βρήκαν την Αναστασία συγυρισμένη πάνω στα σεντόνια. Κάθισαν ολοτρόγυρα, σιωπηλοί, να τη βλέπουν, να βλέπονται και μεταξύ τους, να πιθανολογούν τι μπορούσε να 'χει το ερμάρι της πεθαμένης και ν' αναρωτιούνται μ' αγωνία «τί θα γίνει τώρα που θα 'ρθουν τα όργανα;».

Πάνω σ' αυτά, λάλησε ο ζουρνάς. Κι αμέσως, μ' έναν υπόκωφο συγκλονισμό, βρόντηξε το νταούλι. Κοιτάχτηκαν ολομεμιάς με χαρούμενο χτυποκάρδι, μα σύγκαιρα — θεατρίνοι καλοί — χαμήλωσαν τα πρόσωπα στη γη, ξαναφόρεσαν τη μάσκα της απελπισμένης απορίας και κρατήθηκαν ακίνητοι στις θέσεις τους. Μα, με τ' αυτιά τεντωμένα, παρακολούθησαν τον ήχο που περνώντας τη μεγάλη ξώπορτα ώδευε εκεί στον φρεσκοποτισμένο κύκλο της αυλής με τα ταχτοποιημένα καθίσματα. «Να, τώρα περνάνε τη λότζα. Στρίβουν. Προχωρούν δεξιά...».

Η πεθαμένη, ακίνητη, τους ενοχλούσε πια. Τους στερούσε το φανέρωμα της χαράς, που ποιος ξέρει αν θα την ξαναδοκίμαζαν.

Όταν ο πρώτος έκανε την αρχή βγαίνοντας απ' τον θάλαμο, τον κοίταξαν όλοι μαζί, με κάποια θάμαξη μα και πολλή ανακούφιση. Λοιπόν, κάποιος είχε τολμήσει. Γιατί όχι κι αυτοί; Οι επόμενοι δυο τρεις, βγήκαν σε λίγο. Κι ύστερα, σαν από σύνθημα, σηκώθηκαν όλοι.

Δίπλα στη νεκρή απόμεινε, ομοίωμα πεθαμένης, μια κατοχρονίτισσα - ξέρω κι εγώ; κουφή, τυφλή, άλαλη, ίδια η μοίρα.

Οι άλλοι σιγοπορεύτηκαν αξιόπρεπα προς τον ήχο του ζουρνά και τέλος συνάχτηκαν όλοι κύκλω και κάθησαν στις ταχτοποιημένες καρέκλες.

Αμήχανοι κοίταζαν τις κυρίες, την κοινωνία ας πούμε, που τους τιμούσε τόσο καταδεχτικά με την παρουσία της και τόσο απλόχερα τους δώριζε μια τέτοια ψυχαγωγία. Ύστερα, γύρισαν προς τους οργανοπαίχτες και ξεχάσθηκαν πια πίνοντας το αναψυκτικό τους, γουλιά γουλιά.

Οι μουσικοί, καλοπληρωμένοι από πριν, έκαναν ευσυνείδητα τη δουλειά τους. Έπαιζαν και τραγουδούσαν με όρεξη. Οι γέροι, ένας ένας, άρχισαν να θυμούνται τα περασμένα τους. Ξανάφεραν στο νου τους τα τραγούδια, ξεκίνησαν να σιγομουρμουρίζουν τον σκοπό, μερικοί πιάσαν να χτυπούν παλαμάκια στο ρυθμό της μελωδίας, μια ιλαρότητα ήρθε και στάθηκε καταμεσί στον θλιβερό τόπο. Και τότε, έγινε. Το απρόβλεπτο.

Ένας πρωτόγερος σηκώθηκε, πρότεινε το μαντήλι του σε μια χαμηλοβλέπουσα κυρούλα. Εκείνη σιμογελούμενη, ορθοπόδισε ξωπίσω του. Ύστερα ένας άλλος ακολούθησε... κι άλλος. Και, να, στήθηκε ο κύκλος κι ολάξαφνα ξέσπασε η χαρά της ζωής!, Θέλω να πω, ο φόβος του θανάτου.

Όλοι μαζί βάλθηκαν σαν σε γάμο ή σε πανηγύρι να τραγουδούν αντάμα με τον μουσικάντη την επωδό «Σ' τούτ' τη γη που την πατούμε, όλοι μέσα θε να μπούμε, όλοι μέσα θε να μπούμε...». Κι όλοι μαζί ρίχτηκαν στο χορό, ο καθένας όπως μπορούσε, όσο μπορούσε.

Ήταν κάτι σαν σπαραγμός ψυχής τούτη η εικόνα. Ένας κύκλος από γέρους και γριές, άρρωστους, σακάτηδες, μισόστραβους που πιασμένοι χέρι χέρι σέρναν τ' αδύναμα ποδάρια τους στο χώμα, παραπατούσαν, ξαναστεριώνονταν καμώνοντας πως χορεύουν, εξευμενίζοντας τη ζωή· πιότερο ξορκίζοντας το θάνατο.

Κι ήταν πάλι μια αναγάλια να συλλογιέσαι βλέποντας τους πως μέσα σε τούτα τ' ανήμπορα κορμιά χωρούσε κι έπαλλε μια τόσο δυνατή ψυχή που μπορούσε να προστάξει τα μισοπαράλυτα ποδάρια να χορεύουν. Μια ισχύ που αντλούνταν από χαρούμενες μνήμες νιότης, από καιρούς παλιούς που το κορμί συνταιριάζονταν με την ψυχή - τη βλογημένη σπίθα που, όντας χωρίς αρτηρίες, ηλικία δεν έχει, δεν ξέρει την κάτω βόλτα.

Αρχαίος τραγικός χορός, οι γέροι, συνέχιζαν να κλώθουν γύρους, γύρω απ' τους οργανοπαίχτες, τραγουδώντας.

Η Αναστασία, ακίνητη πάνω στα σεντόνια, ξεχάστηκε. Τώρα είναι η ώρα των ζωντανών, θα 'ρθει κι η δικά της ώρα, μπορούσε να καρτερέσει. Κι ας ήταν Θε μου να μη τέλειωνε τούτος ο χορός ως να την πάρουν από κει, μακάρι να μη την ξαναδούν ανάσκελα με τα χέρια σταυρωτά στο στέρνο. Την απόδιωχναν, την εκτόπιζαν απ' το μυαλό, εικόνα ανεπιθύμητη, αποδιοπομπαία.

Αδράχνονταν απ' τους ήχους του ζουρνά που κελάρυζε τους βουκολικούς σκοπούς, λες κι ήταν η βρύση με τ' αθάνατο νερό και - μανιακοί- αποζητούσαν τη μαγική σταλαγματιά. Ένα κόμπο αθανασία.

— Τι καλά που είναι έτσι. Τι όμορφη που είναι, βρε αδερφέ, η ζωή. Κι είχαν τόσο καιρό να το θυμηθούν. Έτσι είναι στο κάτω της γραφής. Τούτη είναι η ώρα των Ζωντανών. Είναι η δικιά τους ώρα. Όσο για το θάνατο. Ε, σαν έρθει... καλόδεχτος, τί να πεις; Και στο τέλος τέλος, πού ξέρεις; ίσως το ξεχάσει, ίσως δεν έρθει ποτέ!...


Ο δύσβατος δρόμος ανηφόριζε στην πλαγιά του Βουνού. Το δάσος πυκνό. Τα σύννεφα καθισμένα χαμηλά, προμηνούσαν καταιγίδα στο καλοκαιριάτικο απομεσήμερο. Το μοναστήρι αντίκρυ, μακριά, φάνταζε ποθητό τέρμα της πορείας μας.

Όταν τραβήξαμε το σκοινί του σήμαντρου, τα σύννεφα είχαν κατέβει στη στέγη του μοναστηριού.

Στο παραθυράκι της πορτάρας, πρόβαλε δισταχτικά η γενειάδα του καλόγερου.
— Προσκυνούμε, πάτερ.

Έσκυψε, ερεύνησε ολόγυρα, ύστερα ρώτησε.

— Μόνοι σας είστε;

— Μόνοι μας.

Ξανακοίταξε γύρω, μας έψαξε καχύποπτα με τη ματιά του, φώναξε τον σκύλο του που το λαχάνιασμα του ακούστηκε πίσω απ' τη μεγάλη θύρα και τελικά, έσυρε τη βαριά αμπάρα, άνοιξε με φανερό κόπο και κρυφό δισταγμό την πόρτα.

— Περάστε.

Ο σκύλος κούνησε την ουρά του αφού πρώτα μας οσμίστηκε καλά. Κι ο καλόγερος ξανάπε θαρρετά τώρα. «Περάστε... περάστε».

Μας οδήγησε στην εκκλησιά ν' ανάψουμε το κερί μας, όμως δεν μας άφησε να προσευχηθούμε αν το θέλαμε. Η «ξενάγηση του» φλύαρη, υψηλόφωνη, χωρίς ειρμό, με ξιππασιά και προπέτεια.

— Εγώ είμαι ο ηγούμενος της Ιεράς Μονής, μας συστήθηκε.

— Είστε πολλοί μοναχοί στη μονή;

— Όχι, μόνος μου είμαι!

Απορήσαμε βέβαια σε ποιους ήταν ηγούμενος, μα η πολυλογία του δεν μας άφηνε περιθώρια. Ξεχωρίσαμε ανάμεσα στα πολλά πως όπου να 'ναι θα ασφαλτοστρωθεί ο δρόμος, στα πρόθυρα βρίσκεται και το ρεύμα της ΔΕΗ. Το νερό είναι θέμα κάποιας πιστώσεως. Για όλα έχει ενεργήσει, μερίμνησε, έγραψε σε τρανούς, σε προσωπικότητες, σε ξενητεμένους, σε συλλόγους... Από άλλους πήρε υποσχέσεις, απ' άλλους Βοήθεια, απ' άλλους ούτε απάντηση. «Μαγάρισα και τη λέξη που τους αποκάλεσα εξοχώτατους...» κατέληξε.

Το ράσο του τριμμένο και βρώμικο. Η γενειάδα του κίτρινη και λερή. Το μπόι του τριπίθαμο, μα τα λόγια του πήχεις ατέλειωτοι.

— Πακτωλό θ' αποτελέσει η μονή όταν θα γίνει ο δρόμος και 'ρθει το φως και το νερό. Τα λέω στον Δεσπότη, δεν μ' ακούει. Πακτωλός του λέω Δέσποτα, χρυσορυχείο.

Προσπαθούμε να βρούμε αναπαμό απ' την φλυαρία. Προσπαθούμε να γυρίσουμε την κουβέντα όπως αξίζει στον χώρο και την εξαίσια φυσική ομορφιά του τόπου. Ρωτάμε για θαύματα, για ενύπνια κι έχουμε την ελπίδα πως τουλάχιστο η πολυλογία του θα στραφεί σ' άλλα μονοπάτια.

— Την παίρνουν κάποτε οι χωρικοί την εικόνα και την γυρνάν στα χωράφια νια βροχή, για ακρίδα... Όμως δεν αφήνουν τίποτα στη μονή αυτά τα πράγματι... Μόνο ο δρόμος. Αυτός θα φέρει τον κόσμο, θ' ανοίξει τον πακτωλό... Εγώ τα λέω στον δεσπότη, δεν μ’ ακούει.

Μας περνά στη «βιβλιοθήκη». Στον τοίχο κρέμονται κορνιζομένα τα παραχωρητήρια των Σουλτάνων για την προικοδότηση της μονής.

— Χιλιάδες στρέμματα σας λέω. Λιοστάσια, δάση, κάμπος... Πολλοί παράδες!

Μες από ένα σαρακοφαγωμένο ντουλάπι βγάζει και μας δείχνει ένα χειρόγραφο βιβλίο του 1724. Πόνημα μιας ολόκληρης Ζωής κάποιου μοναχού της εποχής, είναι κοσμημένο με μινιατούρες και περιέχει με ωραία Βυζαντινή γραφή τις τρεις λειτουργίες. Το ξεφυλλίζει ταχυδακτυλουργικά, το παραμερίζει. Ύστερα παίρνει από μια στοίβα όμοια φύλλα, ένα τετρασέλιδο μεγάλου σχήματος από περγαμηνή χρυσογραμμένη, το τσαλακώνει στη χούφτα του να μας παρα-στήσει πώς έβαζαν τις ελιές μες στο αδιάβροχο αυτό χαρτί οι παλιοί αγράμματοι καλόγεροι, το ξαναπετά στη στοίβα. Προσπαθεί να κλείσει την πόρτα του ντουλαπιού, η περγαμηνή εξέχοντας τον εμποδίσει, τη σπρώχνει με το πόδι του, την τσακίζει όπως όπως, επί τέλους έκλεισε το ντουλάπι. Όμως το στόμα του μένει συνέχεια ανοιχτό και λέει και λέει...

— Όταν ήταν Υπουργός ο τάδε... είχα φίλο τον στρατηγό δείνα... κι αυτός μαζί με τον Υφυπουργό... Ονόματα, χρονολογίες, Ζωντανό πολιτικό ρεπορτάζ, πλήρη ενημέρωση.

— Βλέπω, πάτερ, είστε πολύ καλά ενημερωμένος με την πολιτική και όσα συμβαίνουν!

— Α, παίρνω τακτικά εφημερίδες. Έχω και το ραδιάκι μου...

Και τότε ήταν που ήρθε ο πειρασμός και ρωτήσαμε.

— Πώς βλέπετε, πάτερ, την κίνηση νια την ένωση των Εκκλησιών;

Η απάντηση ήρθε αδίσταχτη και καταπελτική, όπως δα την υποψιαζόμασταν.

— Φούρνος να μη καπνίσει, παιδί μου. Φούρνος να μη καπνίσει. Ό,π θέλουν ας κάνουν. Εγώ, το δρόμο ονειρεύομαι... ν' ανοίξει ο πακτωλός.

Κατηφορίζοντας την πλαγιά, σιωπούμε. Στο μυαλό μας δεσπόζει ο «μοναχός» της μονής. Ο «ηγούμενος».

Τα σύννεφα άφησαν πια το φορτίο τους να ξεχυθεί πάνω στο δάσος. Η καταιγίδα – ορμητική καλοκαιριάτικια μπόρα – χτυπά τα δέντρα και τη γη που ξεχύνουν χίλιες ευωδιές και κατακλύζουν τα πνευμόνια μας και την ψυχή μας. Ε, καιρός ήταν.


Έξω ο δρόμος αχολογούσε απ' τους μασκαράδες που τριγυρνούσαν και ξεφώνιζαν. Στο σταυροδρόμι, τα μεγάφωνα του Δήμου ξεσήκωναν σε πανηγυρισμό τον κόσμο που παρέες παρέες κατέβαιναν προς τη μεγάλη πλατεία. Μια ατμόσφαιρα ξέφρενης χαράς μετεωρίζονταν πάνω στην πόλη ολόκληρη.

Ήταν μόνος. Μέσα στο σπίτι έφταναν οι ήχοι του καρναβαλιού. Ήταν μόνος· και δεν ήταν μπορετό να πάψει να είναι. Φευγάτοι καιροί, πρόσωπα, παρουσίες, επιθυμίες, χαμόγελα, ήρθαν κοντά του να τον σπαράξουν με τη σκληρή υπόμνηση της απουσίας τους. Άφησε τον εαυτό του έρμαιο, άφησε τον εαυτό του λάφυρο της θύμησης, μια οιμωγή ολόκληρος, μια κραυγή απελπισίας. Ύστερα, αντιδρώντας, σήκωσε το τηλέφωνο και κατέφυγε στην παρηγοριά που τυχαία είχε ανακαλύψει.

Τον αριθμό τον ήξερε πια απ' έξω. Τον σχημάτιζε ακόμα και στο σκοτάδι. Η φωνή ήρθε σχεδόν αμέσως και ήταν όπως πάντα τυπικά ευγενική. «Εργαστήριο του... Μετά το άκουσμα του χαρακτηριστικού ήχου μπορείτε ν' αφήσετε το μήνυμα σας δίνοντας όνομα και τηλέφωνο. Για έκτακτη ανάγκη τηλεφωνείστε στο νούμερο... Επαναλαμβάνω, στο νούμερο...». Ακούστηκε ένα κλικ, η μαγνητοταινία ήταν έτοιμη να γράψει.

Είχε βέβαια ν' αφήσει μήνυμα, πολλά μηνύματα μάλιστα. Να πει για τη μοναξιά, την ερημιά· το φόβο. Κι ακόμα, γι' αυτόν τον εσώτατο πόνο που όσο τον κρύβει αυξάνει και γιγαντώνεται και τα «γιατρικά» δεν οφελούν, είναι μόνο επιπάσεις σ' αφορμισμένη πληγή. Όμως, αυτά δεν λέγονται στον αυτόματο τηλεφωνητή, δεν λέγονται καν. Σε κανένα. Κατέβασε το ακουστικό. Ύστερα ξανασχημάτισε τον αριθμό. Ο τηλεφωνητής υπάκουσε πρόθυμα. «Εργαστήριο...». Άκουσε ήσυχα, με προσοχή ως το τέλος κι έκλεισε «μετά τον χαρακτηριστικό ήχο».

Αισθάνονταν ήδη ανακουφισμένος. Είχε ακούσει μιαν ανθρώπινη φωνή έστω άγνωστη, έστω τυπικά ευγενική στο στερεότυπο μότο της, που όμως αυτή τη δεδομένη στιγμή απευθύνονταν αποκλειστικά σ' αυτόν τον ίδιο. Κι ήταν μια ψευδαίσθηση, ένα υποκατάστατο συντροφιάς τόσο παρηγορητικό...

Άναψε τσιγάρο. Άνοιξε αποφασιστικά την πόρτα και βρέθηκε στο αγιάζι της νύχτας μέσα στην προχωρημένη ώρα. Βρέθηκε στην ατμόσφαιρα της γιορτής και βάλθηκε να χαζεύει τα πρόσωπα των ανθρώπων. Τη βιάση τους, τον ξεσηκωμό, την αγχωτική προσπάθεια για την ανεύρεση της ευθυμίας, τον βιασμό της χαράς και το κούρσεμα του κεφιού.

Κι ολάξαφνα, τρομαχτική, του αποκαλύφθηκε η αλήθεια. Όλοι, όλοι τους, ήταν φορτωμένοι κι έσερναν κάτι που ο καθένας μάχονταν απεγνωσμένα ν' αποθέσει στους ώμους κάποιου άλλου, μες απ' το στροβίλισμα και το γέλιο· μες απ' το φαγοπότι και το ξεφάντωμα, γιατροσόφια όλα τούτα νια τη συγκάλυψη κάποιου καημού. Α, κι είναι τόσοι οι καημοί στον κόσμο...

Το φορτηγό αυτοκίνητο, καθώς ανέβαινε την κάθετη» σχεδόν ανηφοριά, κοντανάσαινε. Ο οδηγός του, γερτός πάνω στο τιμόνι, αγαντάριζε τη μηχανή π' αγκομαχούσε, ίδρωνε και φτούσε το πικρό σάλιο του έξω απ’ το παράθυρο, βλαστημώντας.

—.. Το Θεό τους.. Δρόμοι είν' αυτοί; Να πας έξω, να χαρείς ισοτοπιά και πλατιά άσφαλτο. Ν' απολάψει η ψυχή σου τρέξιμο..

Τ' αγόρι, δίπλα του, σώπαινε. Σώπαινε κι' αποθάμαζε γύρω το τοπίο, τη βαθιά λαγκαδιά πού έχασκε κάτω απ’ τον δρόμο σκοτινή κι' ανάδινε μεθυσμένες μυρουδιές και πνιχτή ζέστη. Ύστερα πάλι, γύριζε κι' αποθάμαζε την αντοχή και την επιδεξοσύνη του οδηγού ν' ανεβάζει τ' αυτοκίνητο πάνω σε τούτο το δρόμο.

Πρωτόφευγε απ’ το σπίτι του αναζητώντας τ' ακριβό ψωμί.

Είχε ως τώρα πουλήσει πασσατέμπο στους σινεμάδες, είχε κουβαλήσει βαλίτσες στο σταθμό, μπήκε και τσιράκι σε μια νταβέρνα του λιμανιού, όμως από πουθενά δεν έβγαινε η πόρεψη, η δικιά του και της μάνας. Έτσι, σα φάνηκε ο κυργιώργης στη γειτονιά με το φορτηγό του να ζητά βοηθό, πήγε και ζήτησε τη δουλειά. Κείνος τον ζύγιασε με το μάτι.

—Εντάξει, τούπε. Αύριο έχω αγώγι για την Αθήνα κι' από κει ίσως πάω Καστοριά. Ύστερα πίσω πάλι Αθήνα και τα ρέστα. Και δεν είναι τίποτα. Κάνα λάστιχο θ' αλλάζουμε. Να σκεπάζουμε την καρότσα με το μουσαμά.. τέτοια. Κι' αν ταιριάξουμε, θα μάθεις και τη δουλειά, το σωφεριλίκι, να βγάζεις αύριο το ψωμί σου. Από μεροκάματο ένα κατοστάρι τη βδομάδα στην αρχή και βλέπουμε.

Τάπε στη μάνα. Κείνη έκανε τα πικρά γλυκά, τι να πει; τούδωσε την ευκή της.

Ξεκίνησαν την άλλη, χαράματα. Ο κυργιώργης άφησε στη μάνα ένα κατοστάρι προκαταβολή για το μιστό της βδομάδας.

—Από φαΐ θα τον φροντίζω εγώ, της είπε. Κι' από ύπνο, μαζί μου, στ' αυτοκίνητο. Να μη τον νοιάζεσαι. Και φύγαν..

Στην Αθήνα, δε πρόφταινε ν' αποθαμάζει στους δρόμους τ' αγόρι. Τις άπειρες βιτρίνες με τις ντυμένες κούκλες, με βουνά τα γλυκά, πανεριές ολάκερες τα λουλούδια, θυμόταν τη μάνα του και καμάρωνε για τον εαυτό του. Που νάταν να τον έβλεπε από μια μεριά μέσα σε τούτη την παραμυθένια πολιτεία πούχανες το νου σου.

Και ξάφνου, εκεί, σ' ένα στρίψιμο του δρόμου, μέσα στο μενεξελί φως του δειλινού πού ερχόταν βιαστικό, καθώς μια μια άναβαν οι πολύχρωμες αφίσσες των μαγαζιών, αντίκρισε σαν μέσα σ' όνειρο, το φως του κόσμου.

Τον γνώρισε αμέσως. Στο σπίτι τον είχαν σε κορνίζα κρεμασμένον πάνω απ’ το κρεββάτι του. Τον είχε δει τόσες φορές στα βιβλία και στο σινεμά τότες που πουλούσε καραμέλες.

—Ο Παρθενώνας, φώναξε στ' αφεντικό. Κείνος έριξε μια βιαστική ματιά, ξαναγύρισε μπρο-στά του κρατώντας επιδέξια το τιμόνι κι' απάντησε με πεποίθηση.

—Όχι, παιδί μου. Αυτού πάνω το λένε «Ακρόπολη». Δεν είναι κανένας παρθενώνας εκεί. Έτσι δηλαδή οπόχουνε γίνει και τούτοι.. Καλλίτερα με τις δηλωμένες παρά με δαύτες. Κείνες τουλάχιστο, αδερφέ, περνούν κι' απ’ τον γιατρό..

Το παιδί πήγε κάτι να πει, μα σώπασε απορημένο. Η εικόνα του Παρθενώνα χάθηκε ξανά στη στροφή του δρόμου κι' η θύμηση της σκεπάστηκε από μιαν αλλόκοτη εικόνα της φαντασίας.

Στάθηκαν σε κάποιαν αποθήκη, τ' αφεντικό φρόντισε για το γρήγορο ξεφόρτωμα, το γρήγορο ξαναφόρτωμα, νάναι όλα έτοιμα από βραδύς, να κινήσουν για πίσω χαράματα.

Ύστερα πήρε τ' αγόρι σε μια μικρή υπόγεια νταβέρνα. Φάγαν, κείνος ρούφηξε και λίγη ρετσίνα για ξεκούραση κι' εκεί, ως έγειρε στ' ακουμπηστήρι της καρέκλας να ρεφτεί και ν' απολάψει το τσιγάρο του, γυάλισε το μάτι του.

Στο διπλανό τραπέζι ήρθαν και κάθισαν δυο νεαροί. Παράγγειλαν το μεζέ τους κι' άρχισαν να σιγοκουβεντιάζουν.

Και τ' αφεντικό να μη σηκώνει τα μάτια του από πάνω τους και πιο πολύ απ’ τον μικρότερο.

Ήταν ένα ροδομάγουλο αγόρι, ως δεκαενιά. Καλοφορεμένο. Μ' ένα φέρσιμο παράξενο, χτυπητό. Γελούσε κι' έπεφτε νωχελικά πίσω στο κάθισμα, έριχνε το κεφάλι στο πλάι και με την απαλάμη χάιδευε τα φροντισμένα μαλλιά του, καθώς το γέλιο του αντηχούσε σ' όλο το μικρομάγαζο, γαργαριστό. Κι' όταν πάλι ήθελε να μιλήσει σιγά στον σύντροφο του, έσκυβε πάνω του, τον αγκάλιαζε απ’ τον ώμο και τούλεγε το μυστικό πολύ κοντά στ' αυτί κι' υστέρα έγερ-νε πάλι πίσω και χάιδευε τη μέση του σαν να τον πονούσε κι' ήθελε να τη γειάνει. Και να δεις πως έπινε το κρασί του.. Με μικρές γουλίτσες, γλύφοντας κάθε τόσο τα χείλια του.

Έβλεπε τ' αφεντικό. Αποχάζεψε πια να βλέπει και το παιδί τούτο το παράξενο φέρσιμο, θαρρείς και τούρχονταν στο νου, βλέποντας τούτο τ' αγόρι, κείνη η γειτόνισσα της μάνας του, η μικροχήρα. Έτσι γελούσε κι' έκρενε κι' εκείνη, έτσι κουνιόταν.

Τ' αφεντικό τόνε σκούντησε με τον αγκώνα. 

—Τον βλέπεις τούτον; θα γίνει σπουδαίος μια μέρα.. 

Τ' αγόρι δε ξάνοιξε το νόημα της κουβέντας, όμως ένας σιωπηλός θαυμασμός ξεχύθηκε στα μάτια του και ξανάστρεψε να κοιτάει τούτον τον νιο που θα γινόταν μια μέρα σπουδαίος.

Κείνη την ώρα πλησίασε στη συντροφιά ένας χοντρός καλοφορεμένος κύριος. Φαινόταν δα και παραλής και χορτάτος. Ακούμπησε στοργικά τα χέρια του στις πλάτες του μικρού κι' υστέρα κάθισε κοντά του. Ο άλλος, ο μεγαλύτερος, καληνύχτησε κι' έφυγε βιαστικός. Και τ' αφεντικό, αποτράβηξε οριστικά τα μάπα του απ’ τον σπουδαίο νέο.

Ύστερα, το μαγαζί γιόμισε παρέες. Γυναίκες με φανταχτερά ρούχα πού κάναν πολλές τσιριμόνιες στους καβαλιέρους τους.

Η έγνοια τ' αφεντικού κρεμάστηκε τώρα στα χοντρά στήθια της μιας απ’ αυτές. Μ' ένα απλό γνέψιμο την ξεκόλλησε απ’ το μπράτσο του καβαλιέρου της.

Πλήρωσε, έστειλε το παιδί να τον περιμένει στ' αμάξι. και χάθηκε μαζί της απ’ την πίσω πόρτα του μαγαζιού.

Πρόσμενε τώρα, στο στενό γιατάκι τ' αμαξιού, το παιδί τ' αφεντικό του, άγρυπνο. Αναγυρνούσε στο νου του όλα τα παράξενα του ταξιδιού. Μάντευε, ακαθόριστα, τούτο που ζητούσε τ' αφεντικό απ’ τη γυναίκα με τα μεστά στήθια και το κέντριζε η φαντασία του ανεγνώριστου. Το κορμί του δονιόταν από μυστικούς παλμούς. Η καρδιά του έτοιμη να σπάσει από κάτι απροσδιόριστο πούνιωθε να τον τριγυρνάει μέσα στη ζεστή νύχτα της μεγάλης πολύφωτης. πολιτείας. Κι' υστέρα πάλι η σκέψη του παράξενου παλληκαριού με το αταίριαστο φέρσιμο πού του θύμιζε τη μικροχήρα της γειτονίας..

Ένιωσε τ' αφεντικό, σαν ανέβηκε με βαριά δρασκελιά στο γιατάκι, μα δε σάλεψε να φανερώσει την αγρύπνια του. Άκουσε, σχεδόν αμέσως, το ρουχαλιτό του κι' απόμεινε να οσμίζεται την αναπνιά του κορμιού του.

Κι' ήταν ένα ανακάτωμα από ξυνισμένον ιδρώτα και ξυνισμένο κρασί, βαρύ τσιγάρο κι' ακόμα κάτι άλλο πια βαρύ, πιο αποπνικτικό, που κέντριζε την όσφρηση του παιδιού και τ' άφηνε με την πεθυμιά της αυτούσιας γνώσης του.

Ανέβαιναν τώρα τον δυσκολόβατο δρόμο, μες στην καταμεσήμερη ώρα.

Σαν πήραν την ισοτοπιά, τ' αφεντικό τέντωσε πίσω το κορμί του, άναψε τσιγάρο κι' αναπάντεχα πέταξε τη σκέψη του ηδονόχαρα.

—Ωραίο πράμα η γυναίκα.

Γύρισε, κοίταξε τ' αγόρι πού η απρόσμενη τούτη κουβέντα το ξάφνιασε σα ντουφέκια σε ώρα ύπνου.

—Ωραίο πράμα.. ξανάπε και ρούφηξε το τσιγάρο του χορταστικά κι' έκανε μια κίνηση με το χέρι, έτσι, σα νάλεγε. «Τί να στα λέω, αφού δε ξέρεις..»

Το παιδί, κατάπιε το σάλιο που γιόμισε αλάξαφνα το στόμα του. Έμεινε ν' αποθαμάζει τ' αφεντικό που ήξερε τόσα, πού δοκίμασε όλα, που μιλούσε για όλα. Κι' άφηνε τον λόγο, που τόσο αναπάντεχα του βίτσισε τ' αυτιά, να εισχωρεί στην καρδιά και στο αίμα του, να ρέει στις φλέβες του και να ξαναγυρνά στ' αυτιά του ίδια βροντή μ' εφτάφωνο αντίλαλο. «Η γυναίκα.. η γυναίκα..»

—Δοκίμασες ποτέ;

Τ' αγόρι, ολοπόρφυρο, έγνεψε «όχι» κι' υστέρα έστρεψε το κεφάλι του στο παράθυρο μη τολμώντας ν' αντικρύσει τη ματιά τ' αφεντικού.

—Τσ.. τσ. . κι' είσαι κοτζάμ άντρας..

Ζάρωσε στη θέση του, μειωμένος, γιομάτος ντροπή και καταφρόνεση για τον εαυτό του, για το άχρηστο κορμί του που δε ζήτησε ως τώρα να δοκιμάσει.

—Θάθελες όμως.. ε; Θθελες.. Το αγόρι δεν ήξερε. Η φτώχια δε τούχε δώσει καιρό να ρωτηθεί. Κι' έσκυβε ολοένα το κεφάλι, συντριμένο.

Στη Σαλονίκη, πάνω σ' ένα στρώμα ποτισμένο τη μυρουδιά της κτηνωδίας, πήρε την πρώτη εμπειρία.

Ήταν μια ξεθωριασμένη γυναίκα, με μπαλωμένο κοκκινάδι στα μάγουλα, με μια βρώμικια ρόμπα ολοπόρφυρη, πού «δούλευε» στην πισωκάμαρα της νταβέρνας, και μοιράζονταν τα κέρδητα μισά μισά με τον νταβερνιάρη.

Τον είχε σπρώξει ξωπίσω της, αφού πήρε το μερτικό του απ’ το κορμί της, τ' αφεντικό.

Είχαν φάει στο μαγαζί, είχαν πιει και λίγη ρετσίνα. Το παιδί αισθάνονταν μιαν ανάλαφρη ζάλη κι' υστέρα μιαν ακατανίκητη περιέργεια σαν είδε τ' αφεντικό να ξανάρχεται κοντά του με μακάριο ρέψιμο κι' ανακλάδισμα των αρμών. Σαν τούβαλε στο χέρι το εικοσάρι για την πληρωμή της πράξης και το πρότρεψε, σηκώθηκε με μιαν απόφαση στα μάτια ανάμιχτη με δισταγμό και φόβο.

Κι' η εμπειρία, ήρθε φριχτή, αηδιαστική, γιομάτη ντροπιάρικια θύμηση. Γύρισε, μ' ένα σπασμό ναυτίας στο μούτρο του, μ' έκφραση αγωνίας κι' αποκαρδίωσης.

Ο άλλος τον τράβηξε κοντά του, τον χτύπησε στις πλάτες.

—Δεν πειράζει.. τούπε. Άλλη φορά.. και του έτεινε τα πακέτο τα τσιγάρα του.

Όδευαν πάλι πάνω στην ατέλειωτη δημοσιά. Ήταν ένας καινούριος δρόμος, ολόισιος, χαρούμενος, πούκοβε στα δυο τα λιοστάσια κι' ύστερα χώνονταν ανάμεσα στους πευκώνες και πιο πέρα έγερνε στο πλάι της θάλασσας μ' αλαφρό σκύψιμο.

Δειλινό, που άπλωνε τους ίσκιους των δέντρων μακριούς, συρτούς, πάνω στη γη. Ολόγυρα στον ορίζοντα κρέμονταν η φοβέρα μιας καλοκαιριάτικιας μπόρας, που την ένιωθες να κοντοζυγώνει γοργοπάτητη, συντροφεμένη τους κεραυνούς της.

Η ζέστη κάθονταν πάνω στη γη μ' ένα βάρος αφύσικο. Πάνωθε, τα σύννεφα παίρναν ένα χάλκινο φανταχτερό χρώμα καθώς στέκονταν αταξίδευτα στον χαμηλωμένο ουρανό κι' ό ήλιος τα χτυπούσε από κάποιο αφανέρωτο λιμέρι του.

Το αυτοκίνητο έτρεχε πάνω στην άσφαλτο, αδειανό. Ή καρότσα του τριζοκοπούσε ξανάλαφρη, η τέντα πάφλαζε ατεζάριστη, δυο τρεις άδειοι τενεκέδες χοροπηδούσαν μ' ασίγαστο τυμπάνισμα.

Τ' αφεντικό άνοιξε το ραδιόφωνο. Μαζί με τη βραχνάδα του τραγουδιού για το ξενητεμένο παλληκάρι, ήρθαν να γιομίσουν το χώρο τα παράσιτα απ’ την ηλεκτρισμένη ατμόσφαιρα.

Άναψε τσιγάρο, έδωσε και στο παιδί, λέγοντας του ωστόσο, πως τα τσιγάρα και τ' άλλα έξοδα που άρχισε τελευταία δεν ήταν μέσα στη συμφωνία τους.

Κάπνιζαν κι' οι δυο τους αμίλητοι, συνεχίζοντας την πορεία μέσα στο μισοσκόταδο πού απλώθηκε γύρω, ενώ αισθάνονταν τη μπόρα να ζυγώνει ολοένα γιομάτη φοβέρα.

Η ζέστη αύξαινε δυναστικά, τους έπνιγε με το ασφυκτικό αγκάλιασμα της.

— Βρέξε.. την παναγία σου. Βρέξε, να δροσίσει ο τόπος, μονολογούσε ο οδηγός ανάμεσα στα δόντια του, φτώντας ολοένα το πικρό του σάλιο.

Οι πρώτες χοντρές στάλες πέσαν πάνω στη λαμαρίνα τ' αμαξιού, σαν πέτρες.

— Καλώς τες.. τις καλωσόρισε κι' υστέρα γυρνώντας στον μικρό, τώρα χρειάζεται προσοχή. Με τη γλίτζα πού θα πιάσει ό δρόμος πριν ξεπλυθεί καλά, είναι κίνδυνος να ντελαπάρουμε. Καλά που είμαστε άδειοι.

Το σκοτάδι τους κύκλωσε πια ολοτρόγυρα, πηχτό. Τα φανάρια αγωνίζονταν να το καθαρίζουν πάνω απ’ το δρόμο που άχνιζε τώρα καθώς οι αριές στάλες εξατμίζονταν μόλις πέφταν πάνω στην πυρωμένη ράχη του.

Οι βροντές πύκνωσαν κι' έζωσαν τον τόπο από παντού. Οι αστραπές, σκίζοντας τα σκοτάδια, τους ξάφνιαζαν με την τυφλωτική τους λάμψη, αφήνοντας τη φιδωτή ραχοκοκκαλιά τους μετέωρη μια στιγμή στον αέρα.

Κι' άξαφνα, τους άδραξε για καλά η μπόρα. Έφτασεν άγρια μ' έναν ατέλειωτο στρατό από ασκούς πού άδειαζαν μ' όλη την ορμή τους πάνω τους. Μ' έναν άνεμο που φοβέριζε να ξεριζώσει ακόμα και το χορτάρι απ’ τη γη και που ταλάντευε τ' αμάξι πάνω στην άσφαλτο μ' επίμονα τυραννικό τρόπο. Το ραδιόφωνο μάζευε όλους τους κεραυνούς και τους άφηνε να πέσουν, μ' όλο το δαιμονικό βρόντο τους, μέσα στο μικρό καμαράκι του αμαξιού.

Τ' αγόρι, ζάρωσε στο κάθισμα του τρομαγμένο. Τ' αφεντικό, μάζεψε όλη του την προσοχή στα μάτια, που πάλευαν να ξεχωρίζουν τον δρόμο ανάμεσα στον καταιγισμό της βροχής. Η μηχανή μούγκριζε δαιμονισμένα καθώς έσπρωχνε τ' αμάξι μέσα στη μπόρα.

— Να σταματήσουμε, πρότεινε το παιδί μ' ελάχιστη ελπίδα να γίνει ακουστή η προτροπή του.

— Το θεό της.. βλαστημούσε ο οδηγός σκυμένος πάνω στο τιμόνι σε μια στάση, θαρρείς, έτοιμος να σπρώξει αυτός του το φορτηγό.

—Λίγο ακόμα. Να πιο κάτω, θα σταματήσουμε. Στη στροφή.. πούναι το κονοστάσι.

Στη θύμηση της εικόνας, της όποιας αγίας εικόνας, το παιδί σταυροκοπήθηκε κι' ίσα ίσα κείνη την ώρα ξανάφεξε ο ουρανός, απ’ το πύρινο καμουτσί μιας αστραπής, κι' αχολόγησε ο τόπος άκρη στην άκρη απ’ τη βροντή πούρθε το κατόπι της.

—Λίγο ακόμα.. Στη στροφή, θα κάτσουμε να ξεκουραστούμε, ξανάπε τ' αφεντικό και μια χαρούμενη προσμονή κοντοστάθηκε στη φωνή του.

Σα σταμάτησε κι' έσβησε τη μηχανή, ανάσανε βαθιά κι' έπεσε πίσω στο κάθισμα ξεθεωμένος.

Στην άκρη του δρόμου, ταπεινό μες τη λευκή απλότητα του, στημένο απ’ τη χαριτωμένη αδεξιότητα απείρου πιστού τεχνίτη, έστεκε το εικονοστάσι. Πίσω απ’ το τζαμάκι του τρεμόφεγγε, αβέβαιο, μπροστά σε μια γλυκιά παρθένα, το καντήλι. Μέσα στη μπόρα πού έδερνε τον τόπο, το μικρό φωτάκι σημείωνε μια φιλική — συντροφικιά παρουσία κι' απάλυνε, με μιαν αχνότατη αντιφεγγιά, τα σκοτάδια.

Οι δυο ταξιδιώτες ανάσαιναν τώρα ανακουφισμένοι.

—Τι θάλεγες να μείνουμε εδώ απόψε; ρώτησε τ' αφεντικό, ρωτώντας πιότερο τον εαυτό του παρά τον σύντροφο. Η βροχή θα βαστάξει. Ο Δομοκός είν’ επικίντυνος τέτοιαν ώρα.. Κοιμόμαστε δω και χαράματα κινάμε..

Έκανε μια μανούβρα, ρεμιζάρισε τ' αμάξι στην άκρη του δρόμου κι' υστέρα, ανοίγοντας την πόρτα, όρμησε μέσα στη θύελλα, με το σακκάκι ριγμένο στο κεφάλι του. Ο μικρός, τον ακολούθησε. Ανέβηκαν πίσω, στην καρότσα.

Γελούσαν τώρα κι' οι δυο τους λαχανιασμένοι απ’ την προσπάθεια, νιώθοντας ασφαλισμένοι, σίγουροι για τήν ήσυχη νύχτα πού τους εξασφάλιζε η τέντα.

Βγάλαν τα πουκάμισα, σκούπισαν από πάνω τους τη βροχή, ψάξαν ψηλαφητά να κάνουν γιατάκι.

Σα βολεύτηκαν, τ' αφεντικό έβγαλε το πακέτο του υστέρα μετανοιώνοντας, τράβηξε απ’ το μικρό τσεπάκι του παντελονιού του ένα τσαλακωμένο τσιγάρο. Έκανε να το βάλει στο στόμα του, με το έτεινε στο παιδί.

—Έλα, δοκίμασε, είπε. Δε πειράζει. Δεν είσαι δα και μικρός..

Έβγαλε άλλο για τον εαυτό του, τσαλακωμένο κι αυτό, μισοτριμένο. Άναψαν.

Τ' αγόρι, ανακάθησε στη γωνιά του κι' άρχισε να καπνίζει, έχοντας το μυαλό του στις βροντές που όλο και πλήθαιναν. Ρουφούσε τον καπνό σαν που τούχε μάθει τ' αφεντικό, φροντίζοντας να μη πνίγεται, να μη βήχει.

Αντίκρυ του, ανακαθισμένος, κάπνιζε κι' ό κυργιώργης μ' απόλαψη.

Έξω, η μπόρα συνέχιζε το μουκανητό της άγριο κι' αλαφιασμένο.

Κάτω απ’ την τέντα ή ζέστη αύξαινε. Η μυρουδιά Απ' τα μηχανόλαδα και τη βρωμησιά της καρότσας γίνονταν αφόρητη.

Το παιδί αισθάνονταν μια χαύνωση πού ρχόνταν με λύσιμο των αρμών και μιαν αίσθηση για εγκατάλειψη σ' ένα μακρύ ανεξύπνητον ύπνο. Τα μάτια του γλάρωναν, αντίκρυ ξεχώριζε μέσα στο σκοτάδι την άσπρη φανέλα τ' αφεντικού και την κάφτρα απ’ το τσιγάρο του π' αναβόσβηνε σε κανονικά διαστήματα.

Ο αέρας βάραινε ολόγυρα του, τούτος ο καπνός του τσιγάρου κύκλωνε τα μηλίγγια, άπλωνε θανατερό χέρι στο λογικό του, ήθελε να ξεσπάσει σε γέλιο, η θύελλα σαν να ξεμάκραινε από κοντά του, δε τη φοβόταν πια.. το άσπρο φανελάκι απέναντι του μια μεγάλωνε μια μίκραινε, αλάργευε, σίμωνε, έπαιρνε παράξενα σχήματα. Κι' η καρδιά του να τρέμει, μ' ένα καινούριο απροσδιόριστο τρόπο και να φτεροκοπούν ολόγυρα του φεγγοβολές πεταλοειδές.. κι' ή φωνή τ' αφεντικού ν' ακούγεται βαθιά, σα μέσα απ’ τη γη, με μια διαπίστωση φριχτή πού τον πλήγωνε..

—Δε τα κατάφερες, το λοιπόν, χτες με τη.. 

Κι' η καρδιά του, βαριά, να παραδέχεται την αποτυχία, κι' η βροντή της καταιγίδας ν' αντηχεί απ’ την κατηγόρια.

— Δεν τα κατάφερες... Δεν τα κατάφερες.. 

Το άσπρο φανελάκι ήρθε τώρα κοντά του, τον σίμωσε που να τον αγγίζει.. Μια καυτερή, ιδρωμένη ανασαμιά τον χτύπησε στο μάγουλο, κοντά στ' αυτί. Ύστερα, η φωνή, βαθιά, πειστική, παρηγορήτρα ήρθε να εισχωρήσει ως τα αίμα του.

—Μη νοιάζεσαι δα.. Δεν είναι μόνο η γυναίκα. Είναι κι' άλλοι τρόποι να χαρείς αυτό το πράμα. Είναι κι' άλλοι. .

Μέσα στ' όνειρο της έκστασης, ένιωσε ένα τρέμουλο. Μια αστραπή τρομάρας. Ύστερα, πάλι η πίκρα για την αποτυχημένη δοκιμή κι' ένα παράπονο. Και πάλι η πεθυμιά της εγκατάλειψης σ' ένα υστερικό ανεχόρταστο γέλιο.

Προσπάθησε να κρατά τα μάτια του, που γιόμιζαν στις κόχες τους δάκρυα, ανοιχτά, ένιωσε τα μπράτσα τ' αφεντικού ολόγυρα στο κορμί του, θέλησε να τραβηχτεί παραπέρα, μα πάλι τούτη η ανέμελη νωθρότητα τον συνεπήρε.

Η φωνή ακούγονταν γουργουριστή στ' αυτιά του μ' ένα τόνο γλυκερό, γιομάτο υπόσχεση.

—Θα γίνεις σπουδαίος εσύ.. Δεν είναι μόνο η γυναίκα.. Θα δεις..

Έκλεισε τα μάτια του, άφησε τη χαύνωση να εισχωρήσει στην καρδιά του, κι' αφέθηκε σε τούτη την παρηγο-ριά και στα χέρια τ' αφεντικού..

Η καταιγίδα έδερνε αλύπητα την τέντα. Οι αστραπές βίτσιζαν τον ουρανό κι' εκεί μπρος στη γλυκιά εικόνα, τρεμόσβηνε, μέσ' στα σκοτάδια, η μικρή φλογίτσα του καντηλιού.

Κάθε φορά που ξεσπούσε ο Νοτιάς στη θαλασσόδαρτη πολιτεία, γίνονταν χαλασμός κόσμου. Θαρρείς πως ο αγέρας μάζευε όλη τη δύναμή του, μάζευε όλα τα κύματα της θάλασσας διατρέχοντας το Αιγαίο απ’ τη χαμηλότερη άκρη του και τα 'φερνε με μάνητα σωρεμένη μίλια και μίλια διαδρομής, να τα ξεσπάσει μ' αλλοφροσύνη εδώ στον μυχό του γιαλού.

Η πολιτεία έτρεμε τότες απ’ την αντάρα της θάλασσας, διαποτίζονταν απ’ την αιωρούμενη αρμύρα κι απόμενε ανυπεράσπιστη προσμένοντας να περάσει η μπόρα. Γιατί τούτο μόνο δύνανται οι άνθρωποι κι οι πολιτείες: να προσμένουν να περάσει η μπόρα.

Κι όταν η μπόρα περνούσε, τότες έμπαινε πια στο σπίτι της η κυρά Λένη, η καπετάνισσα. Έπεφτε στο στρώμα κι επέτρεπε στον εαυτό της να νοιώσει την ανημπόρια του, ν' αρρωστήσει.

Γιατί όλες αυτές τις μέρες που χτυπούσε την πόλη και τα μουράγια ο Νοτιάς, η κυρά Λένη ήταν στο δρόμο. Στέκονταν ολόρθη μέσα στον αγέρα και την αρμύρα, κρατημένη απ’ τον γωνιακό στύλο του ηλεκτρικού - ένα γερασμένο ξύλινο στύλο που τριζοκοπούσε και ταλαντεύονταν κι αυτός μέσα στη θύελλα. Κρατώντας τον αγκαλιά, η καπετάνισσα, στέκονταν με το μάτι άγρυπνο ν' αγναντεύει τη θάλασσα, να προσπαθεί να διακρίνει σημάδι στο πέλαγο — τη μέρα κατάρτι, τη νύχτα φως — το καΐκι του καπτα Γιάννη, του άντρα της.

Αν άφηνε το στύλο, τραβούσε για το πρακτορείο το ναυτικό. Κι όσο την καθησύχαζαν εκεί πως ο καπτα Γιάννης είναι τούτη την ώρα στο δρόμο για Κρήτη και πως σ' εκείνα τα πέλαγα ο καιρός είναι καλός, εκείνη ξαναγύριζε στο πόστο της με τον καημό ακατασίγαστο να ξαναψάχνει. Δεν ξέρεις ποτέ με τη θάλασσα, δεν ξέρεις ποτέ με τους εμπόρους και τα πρακτορεία. Σε φορτώνουν για Πειραιά κι ύστερα σου λένε «τράβα Χαλκίδα» κι από κει «τράβα Καβάλα».

Κι αν τούτη την ώρα ό Γιάννης της κινδύνευε, πως εκείνη θα κάθονταν στεγνή και ζεστή και χορτάτη μέσα στο σπίτι; Και μήπως ήταν μια για δυο φορές μονάχα που μέσα στην κοσμοχαλασιά φαίνονταν άρμενο μέσα στη γκρίζα αντάρα να πορεύεται —πάνω θάλασσα, κάτω θάλασσα — στο λιμάνι;

Λαχτάριζε τότες η καρδιά της πιότερο, έμπηγε φωνή, άφηνε το στύλο κι έτρεχε ακόμα πιο στην άκρη, να δει θαρρείς καλύτερα, πιο ανυπεράσπιστη στη μάνητα της μπόρας.

Βγαίναν τότε κι ο άλλος ο κόσμος, γέμιζε η παραλία από ανθρώπους ανήσυχους και περίεργους, να βλέπουν το πλεούμενο που αγαντάριζε το κύμα να μπει στο λιμάνι.

Δεν ήταν βέβαια πάντα ο καπτα Γιάννης. Όμως, τι σημασία είχε αυτό; Αυτό που λογαριάζονταν ήταν πως άρμενο θαλασσοδέρνονταν, άνθρωποι κινδύνευαν στη θάλασσα, καπετάνιος και τσούρμο αγωνίζονταν˙ κι αυτή, η κυρά Λένη, γυναίκα καπετάνιου, δεν μπορούσε να πει «Δόξα τω θεώ δεν είναι ο δικός μου» και να πάει στο γιατάκι της να ζεστοκοπηθεί. Κι έμενε κι αυτή εκεί, με την ψυχή στα μάτια, να βλέπει και να συμμερίζεται των αλλωνών την αγωνία.

Το καΐκι βολόδερνε, σκαμπανέβαζε, μποτζάριζε, έφτανε κάποτε, υστέρα από πάλεμα, μπροστά στο έμπα του λιμανιού. Κι εκεί ήταν ο μεγαλύτερος κίνδυνος κι ο πιο μεγάλος άθλος. Πώς να πάρει τη στροφή, να καβατζάρει, να μη το φέρει στα δίπλα το κύμα, πώς να μανουβράρει το αντιμάμαλο πού γεννιούνταν καθώς η θάλασσα χτυπούσε στον κυματοθραύστη και πισωγύριζε.

Τότες ήταν που οι θαλασσινοί απ’ τη στεριά, αν και ξέρανε πως η βουή της θάλασσας και του αγέρα δεν άφηνε τη φωνή τους να φτάσει στο καΐκι, κάναν χωνιά τα χέρια τους στο στόμα και φώναζαν, ούρλιαζαν κι ορμήνευαν τον καπετάνιο που θαλασσοπνίγονταν.

«Πάρτο δεξιά καπτα Γιώργη. Ακόμα δεξιά, Αλέστα. Όρτσα.. φέρτο όρτσα».

Φώναζαν, στηθοχτυπιόταν απ’ τη στεριά, θάρρευαν βοηθούσαν, ναι, βοηθούσαν τον εαυ-τό τους να ξεπεράσει την αγωνία, αγωνία δικιά τους γιατί ο κίνδυνος στη θάλασσα αδερφώνει.

«Όρτσα μωρέ! θα σε μπατάρει. Το νου σου! Αγάντα. Αγάντα μωρέ. Δος του τώρα φάϊροπ.»

Πάλευε το καΐκι, μπρος πίσω-μπρος πίσω, και πάλι ορμούσε να στηθοκοπήσει το κύμα ολόρτο, μη και το φέρει στα δίπλα και το μπατάρει, και πάλι όρτσα μ' όλες τις στροφές της μηχανής και πάλι, ώσπου να το, να το! καβατζάρησε.

Ιαχή φτεροκοπούσε απ’ τα στήθεια του κόσμου που μάχονταν από στεριάς με τη φωνή, σφύριγμα σπαραχτικά νικητήριο ακούγονταν απ’ το άρμενο που έπλεε με αναφτερωμένη τώρα ικανότητα ν' απαγγιάσει στην πιο απάνεμη μεριά του λιμανιού. Τρέχαν όλοι απ’ έξω να δώσουν ένα χέρι βοήθειας, να δέσουν το καΐκι, να πλατοχτυπήσουν επιβραβευτικά καπετάνιο και τσούρμο.

Κι η κυρά Λένη, ύστερα απ’ τον καταλαγιασμό της πρόσφατης αγωνίας, ξαναγύριζε στο πόστο της, αγκάλιαζε ξανά το στύλο του ηλεκτρικού κι απόμενε πάλι με τα μάτια κολλημένα στο πέλαγο ν' αγναντεύει για κάποιο καινούργιο σημάδι που ϊσως να ήταν ο Γιάννης της. Έτσι. Ώσπου να καταλαγιάσει η μπόρα.

Χρόνια αυτή η ζωή. Χρόνια ολόκληρα, μια ζωή.

Από τότες που ξελογιάστηκε απ’ τα δασιά του φρύδια σαν τον είδε ν' ανηφορίζει το σοκάκι της. Είχε ανάρριχτο το σορτούκο του στις πλάτες, το κασκέτο του στραβά και το κλαράκι τον βασιλικό περασμένο στ' αυτί. Καθυστέρησε εκείνη στο παράθυρο ώσπου να φτάσει μπροστά της. Γύρισε προς τη μεριά της, κοιτάχτηκαν, σήκωσε το χέρι του έτσι σαν χαιρετισμό, έκανε να κοντοσταθεί — για μπερδεύτηκαν τα ποδάρια του; — προσπέρασε. Κι αυτό ήταν όλο.

Όλοι οι όρκοι της πως θαλασσινό αυτή δεν παίρνει, πως δεν αντέχει να τραβήξει τα πάθια της μάνας της και της γιαγιάς με τους καημούς της θάλασσας, πήγαν στράφι. Τους ξέχασε μονομιάς κι ολότελα. Και μόνο εκείνα τα μαύρα μάτια με τα δασιά τα φρύδια, κυριάρχησαν στο μυαλό και στη μοίρα της σαν έστειλε εκείνος λυτούς και δεμένους να του τη ζητήσουν για γυναίκα του.

Γίναν όλα επίσημα μα βιαστικά. Ανάμεσα σε δυο του ταξίδια γίνηκε ο γάμος, μετά την πήρε στο καΐκι να ταξιδεύει μαζί του, να της μαθαίνει τις χαρές της θάλασσας, να τη χαίρεται μέσα στη θάλασσα, μαζί με τη θάλασσα. Ύστερα την απόθεσε στη στεριά, ν' αναστήσει στα σπλάχνα της το σπόρο του που ρίζωσε, να τον βγάλει στο φως, να τον κάνει άνθρωπο.

Κι από τότες, από τότε που τον αποχωρίστηκε κι απόμεινε μονάχη της στη στεριά να τον καρτερεί, άρχισε η αγωνία της.

Κάθε φορά που ερχόταν της κουβαλούσε τα πιο παράξενα και παράταιρα πράγματα. Μια φορά, έφερε ένα χωνί από φωνόγραφο γιατί του άρεσε πού είχε ζωγραφισμένη πάνω του τη γοργόνα να κρατά στα χέρια της ένα καράβι και να ρωτά «ζει ο βασιλιάς Αλέξανδρος;»

— Γιάννη μου, εμείς φωνόγραφο δεν έχουμε.

— Από ταξιδιού, θα σου φέρω και φωνόγραφο.

Πολύ χαίρονταν όταν γυρνώντας απ’ την Πόλη της έφερνε πασουμάκια. Κατηφεδένια κι ασημοκέντητα, τρέλα. Ήξερε, τα ήθελε κόκκινα, να ταιριάζουν με τις ρόμπες της που τις έραβε πάντα κόκκινες να κοντράρουν με τα μαύρα τα μαλλιά και την κάτασπρη τραχηλιά της.

Απ' την Πόλη της έφερε κι εκείνον το μεγάλο σταυρό, όταν γέννησε τον Πετρή της.Ο καπετάνιος φόρτωνε παλαμίδα σαν πήρε το τηλεγράφημα. «Αγόρι». Το γλέντησε για καλά — πα να πει μέθυσε για καλά — με το τσούρμο κι άλλους φίλους Ρωμιούς. Σαν ξεμέθυσε, πήγε στον χρυσικό, ζήτησε ένα μεγάλο μαλαματένιο σταυρό. Του 'δειξε ο χρυσικός έναν.

— Πιο μεγάλο δεν έχεις;

Του 'βγαλε έναν άλλον.

— Πιο μεγάλο;

Παραξενεύτηκε ο χρυσικός.

— Για αρχιμανδρίτη τον θέλεις για για δεσπότη;

— Μπρε για Πατριάρχη τον θέλω, τι σε νοιάζει εσένα;

Τελικά πήρε έναν που του γέμισε το μάτι. Με συντέφι κι ένα μεγάλο ρουμπίνι στη μέση της σταύρωσης. Για να τον πληρώσει έβαλε όσα κρατούσε, δανείστηκε κι απ’ τον Πράκτορα, μα τον πήρε για τη Λένη του που του 'κανε το γιο.

Σαν τον είδε το σταυρό, η Λένη, τρόμαξε. Αλήθεια, ήτανε για δεσπότη. Στον δικό της τον λαιμό θα «βάραινε» πολύ. Τον πήρε μ' ευλάβεια και τον ακούμπησε στο εικονοστάσι κι από τότες εκεί έμεινε.

Ο Πετρής μεγάλωνε πρώτος κι απόκοντα ερχόταν η Φιλιώ και το Κατινάκι. Λαχτάρα της καπετάνισσας να του μάθει γράμματα. Τουλάχιστο τ' αγόρι να σπουδάσει. Για τα κορίτσια δεν την ένοιαζε και τόσο. Αυτές να παντρευτούν, ν' ανοίξουν σπίτι, καλές κι άξιες δίπλα σε καλούς κι άξιους άντρες. Όμως, ο Πετρής πρέπει να μάθει γράμματα και μακριά απ’ τη θάλασσα. Αχ, δεν θα άντεχε να τραβήξει τα ίδια και για το γιο της. Ο Πετρής πρέπει να μείνει στεριανός.

Τη χρονιά πού ίσα ίσα τέλειωσε ο Πετρής το Γυμνάσιο, Ιούλης μήνας ήταν, ο θεός κάλεσε κοντά του τον καπτα Γιάννη.

Πάλεψε ο καπετάνιος με τον χάροντα, μα η αρρώστια έμοιαζε Νοτιάς, δεν ήταν γραίγος - όσο γερνούσε τόσο θέριευε. Αγαντάρησε ο Γιάννης, άγαντάρησε μπρος πίσω μ' όλη τη στίμη της μηχανής, πάλαιψε «όρτσα, όρτσα λα μπάντα», καβατζάρησε στο τέλος, μπήκε στο λιμάνι, στο παντοτινό λιμάνι όλων των ανθρώπων, το θάνατο.

Και τούτη τη φουρτούνα την πάλαιψε η καπετάνισσα με το μάτι καρφωμένο πάνω της, πάνω στο πρόσωπο του Γιάννη. Έζησε και τούτη τη φορά την αγωνία του, μα δεν ξαλάφρωσε. Έφυγε εκείνος, μα η φουρτούνα απόμεινε μέσα της ασίγαστη.

Κι απάνω εκεί, ήρθε το γράμμα απ’ το Κογκό, απ’ τον πλούσιο θειο Κώτσο που καλούσε κοντά του τον Πετρή. Γερνούσε, έγραφε, ήθελε άνθρωπο στο πόδι του να κουμαντάρει τη φυτεία τα ζαχαροκάλαμά του.

Έδεσε κόμπο την καρδιά της η καπετάνισσα.

— Να πας γιε μου. Η θάλασσα δεν είναι για σένα. Να πας με την ευχή μου, να σε ξέρω στεριανό.

Δυο χωρισμοί, δυο θάνατοι˙ γιατί κι η ξενητειά θάνατος λογιέται, είναι θάνατος. Μα ο πόνος της μέρευε. Όσο να πεις, γλύτωσε ο γιος της απ’ τον αγώνα της θάλασσας.

Τα γράμματα απ’ τον Πετρή ερχόταν τακτικά. Λέγαν για άγνωστους τόπους, για παράξενους ανθρώπους.. Λέγαν για ποταμούς, για δάση παρθένα — ζούγκλες λέει — για ζαχαροκάλαμα και κάτι άλλα κακά.. κακαόδεντρα μαθές. Και μόνο για θάλασσα δεν έλεγαν τα γράμματα. Και πως αλλιώς, αφού ο τόπος που ήταν ο Πετρής βρισκόταν μίλια αλάργα της. Χιλιάδες μίλια λέει. Πως γίνονταν αυτό; η κυρά Λένη δεν δύνονταν να το καταλάβει. Στο νησί της, απ’ όλες τις μεριές την είχες μπροστά σου, μα κι εδώ, στην πολιτεία, όπου να πήγαινες, λίγο να γύριζες το μάτι σου την έβλεπες γαλάζια κι απέραντη.

Όμως τα γράμματα του Πετρή μιλούσαν κάπου κάπου και για ταραχές. Σήκωσαν, λέει, κεφάλι οι αραπάδες κι απειλούσαν τους λευκούς - τους κυρίους τους. Βρέθηκαν πολλοί σκοτωμένοι τελευταία, δυο εδώ, πέντε εκεί.. θέλαν, λέει, οι άραπάδες την εξουσία! Πως γίνονταν αυτό, που μόνο για λακέδες και χοντροχαμάληδες κάναν μέχρι τώρα; Σάματις δεν τα 'ξερε αυτά η Λένη; Πόσες ιστορίες δεν είχε ακουστά από τα μικράτα της.. Όμως, να, ο θεός βλέπει τις αμαρτίες μας και ρίχνει φωτιά και μας καίει και φαίνεται πως τούτη τη φορά αποφάσισε ο Θεός η φωτιά να είναι μαύρη. Και ξεσήκωσε τα μυαλά των αράπηδων. Άγνωστες οι βουλές του!

Φόβος δεν την έπιανε την κυρά Λένη απ’ αυτά τα νέα. Ο Πετρής ήταν καλοβολεμένος δίπλα στο θειο Κώτσο. Καλή δουλειά, καλοί παράδες. Καλοζούσε, έστελνε και πλούσιο μηνιάτικο στη μάνα, χώρια πια τι έστελνε στις αδερφάδες, στην κάθε μια χωριστά στ' όνομα της. Δόξα τω Θεώ. «Άκοπα λεφτά» έλεγε η κυρά Λένη. Γιατί γι' αυτήν, όλα τα επαγγέλματα — έξω απ’ του θαλασσινού — ήταν άκοπα.

Όμως, στο Κογκό γίναν πράματα και θάματα. Σήκωσαν για καλά κεφάλι οι μαύροι, γίναν σκοτωμοί, ταραχές, φύγαν οι Γάλλοι, φύγαν οι Ολλανδοί, οι Βέλγοι. Το Κογκό άλλαξε όνομα, το είπαν λέει Ζαΐρ. Πήραν οι ντόπιοι τα χτήματα και γίνανε τ' αφεντικά δούλοι κι οι δούλοι αφεντικά. Βαλαν χέρι στις Τράπεζες και στα λεφτά του κοσμάκη, ανάστα ο Κύριος, λέει.

Ο θειος Κώτσος έφυγε στο Βέλγιο. Ο Πετρής δεν μπόρεσε, αποκλείσθηκε. Έμεινε εκεί χωρίς δουλειά, χωρίς λεφτά, κρυμμένος κάμποσο καιρό ώσπου να περάσει η μπόρα.

Διάβαζε το γράμμα η καπετάνισσα και πρώτη φορά άκουγε πως και στη στεριά ξεσπούν καμιά φορά μπόρες, φουρτούνες ξεθεμελιώτρες, δυσκολοσίγαστες.

Αραίωσαν τα γράμματα του Πετρή. Να, πού τον έχανε πια ολότελα. Αραίωσαν κι οι επιταγές. Λιγόστεψε ο παράς στα χέρια της καπετάνισσας όμως αυτό δεν την έννοιαζε. Για τον Πετρή ανησυχούσε. Εκείνη δεν θα χάνονταν. Στην ανάγκη θα πουλούσε κανένα τζοβαϊρικό, μα για την ώρα καλά ήταν ακόμα.

Τη μέρα που ξεκρέμασε το σταυρό απ’ το εικονοστάσι, με την απόφαση να τον πουλήσει, ήρθε το γράμμα απ’ το γιο. Λαχτάρησε η καρδιά της, σπαρτάρησε. Ένα χρόνο και βάλε, είχε να τον μάθει.

Πέρασε δύσκολη ζωή όλον αυτό τον καιρό, έλεγε, και να τον συγχωρνούνε που δεν έγραφε μα ντρεπόταν που δεν μπορούσε να στέλνει μαζί με το γράμμα και λεφτά. Τώρα όμως πέρασαν αυτά, είναι καλά, να μη στενοχωριούνται, τους εσωκλείει την πρώτη επιταγή και πια ελπίζει να τους στέλνει το τακτικό τους κάθε μήνα, όχι βέβαια σαν πρώτα, μα όσο να 'ναι τ' απαραίτητο, γιατί τώρα δεν είναι στη φυτεία, ούτε είναι αφεντικό, μα όπως και να 'χει έπιασε καλή δουλειά. Τώρα είναι καπετάνιος..

— Γιατί σταμάτησες; τι γράφει παρακάτω ο Πετρής;

Η κυρά Λένη αχνογέλασε νευρικά. Ο Πετρής καπετάνιος.. Το χείλι της στράβωσε. Ξαφνικά την περέχυσε ψιλός ιδρώτας. Άφησε τη γραφή απ’ τα χέρια της κι η ταραχή της μεγάλωσε.

Είχε λαχταρήσει τόσες φορές, είχε στενάξει απ’ το φόβο της θάλασσας. Ξαγρύπνησε ν' αφουγκράζεται τον ταραγμό της, ευχήθηκε και μόχθησε να μη της πλανέψει το γιο και τα κατάφερε και, να, τώρα η εκδίκηση της κακίστρας. Να, η μάνητα της μισητής αντίπαλης, η αντιπληρωμή της. Κατάπιε το σάλιο της, μαζί και την έκπληξη της.

— Γράφει πως είναι καπετάνιος σε ποταμόπλοιο, είπε κι ήταν η φωνή της πλημμυρισμένη σαστιμάρα.

Τέτοιο ξεστράτισμα ο Πετρής! Το χωρά εσένα ο νους σου; Σε ποταμόπλοιο, λέει, καπετάνιος! Τι σόι καπετάνιος έγινε δηλαδή;

Ξέσπασε σ' έναν ειρωνικό κλαυσίγελω, συγκερασμένον μ' απελπισία κι αποστροφή. «Καπετάνιος σε ποταμόπλοιο!» Η καταφρόνια κύματα κύματα τη συγκλόνιζε. «Σε ποταμόπλοιο..». Τι καταντημός. Πόση προσβολή! 

— Ακούς καπετάνιος σε ποταμόπλοιο!

Δηλαδή τι θα πει «καπετάνιος» στο ποτάμι μέσα. Πώς να το καταλάβει, πως να το χωρέσει το μυαλό και η καρδιά της και να το συγχωρέσει. Αλήθεια, ναι, ντρεπόταν κι οργίζονταν. Σε ποιόν να το ξομολογηθεί, ποιος να τ' ακούσει και να πει «ά, μπράβο του».

Μωρέ ναυτικός που δεν κοίτα τ' αστέρια και τα σύννεφα και δεν οσμίζεται τον αγέρα να προβλέψει τον καιρό, καπετάνιος χωρίς «όρτσα λα μπάντα», τι καπετάνιος είναι; Αχ, Πετρή, αχ γιε μου.

Εμ, δεν πήγαινες καν στα τραίνα, να πηγαινόρχεσαι πάνω στις ράγες μπρος πίσω, του του του, με στραβά τα μάτια; Δεν πήγαινες στα τραίνα;

Ακούς, καπετάνιος σε ποταμόπλοιο! Το άξιζε αυτή, η καπετάνισσα, τέτοιο χαστούκι απ’ τη θάλασσα;

Έκατσε, έγραψε γραφή. Τα γράμματα της αραιά, στραβοβαλμένα, μικρά μεγάλα, με πολλές περισπωμένες, έμοιαζαν κύματα που κυνηγιούνται αφρισμένα.

«Να σηκωθείς να ‘ρθεις» έγραψε στον Πετρή. «Θα μιλήσω εγώ στον καπτα Νικολό, θα πιάσεις δουλειά στο καΐκι του. Καπετάνιος μακριά απ’ τη θάλασσα δεν νογιέται».

Σάλιωσε το φάκελλο. Σήκωσε περήφανα το κεφάλι κι έστειλε πάλι την καταφρόνια της στην εικόνα που έστηνε η φαντασία της. 

— Ακούς! καπετάνιος σε ποταμόπλοιο ο γιος του καπτα Γιάννη˙ ο γιος ο δικός μου. Που ακούστηκε!


Πέτρες μαλλιαρές και χιλιάδες ζωύφια. Μόλις σηκώσεις μια πέτρα, άλλα το στρίβουν, άλλα χώνονται στην άμμο, τα περισσότερα δεν έχουν παρά να περιμένουν τη μοίρα τους. Φουσκωτή πεταλίδα πρώτης ποιότητος: αυτή δεν τη γλιτώνει. Όταν ξέρεις να τις πετυχαίνεις στον ύπνο, η υπόθεση είναι εύκολη. Χτυπάς άξαφνα με μια πέτρα και χραπ! την άρπαξες. Νόστιμη. 

Θα μπορούσα ίσως να γίνω φυσιοδίφης και να μελετάω τον βυθό. Αφού με διασκεδάζει να κάθομαι πλατσουρίζοντας, μετακινώντας πέτρες και παρακολουθώντας την υδρόβια ζωή. Μου αρέσει να μυρίζω τα φύκια και να μαζεύω κοχύλια. Αυτά τα φυτά μοιάζουν σαρκοβόρα: σαλεύουν τα πλοκάμια τους, κίτρινα, πορτοκαλιά, έτοιμα να αρπάξουν τα απρόσεκτα δάκτυλα. 

Μόλις εξαφανιστεί ο ήλιος πίσω απ' το λόφο, θα πηγαίνω. Ίσως έχει έρθει, αλλά αν δεν; Ας τραβήξω καλύτερα για πέρα, να περάσει η ώρα. 

Ανεβαίνω, κατεβαίνω. Τα παπούτσια μου έχουν διαλύσει· σχοινιά ξεπετάγονται δεξιά κι αριστερά, τα δάχτυλά μου πότε πότε αγγίζουν τη γη. Μου αρέσει: «παπούτσια που γυρνούν στη φύση» ­ κάπως έτσι. Οι θάμνοι, τα σκοίνα, το ξερό χορτάρι, έχουν πυρώσει όλη μέρα και τώρα βγάζουν τη ζέστη και τη μυρωδιά τους. Ή μήπως οι άνθρωποι είμαστε πιο ικανοί αυτή την ώρα να νιώσουμε τις μυρωδιές και τα χρώματα; Πρέπει να καταγράφω τις παρατηρήσεις μου. Ας πούμε την ξαφνική ανατριχίλα της θάλασσας, τα γκλιν γκλαν των προβάτων κάπου μακριά... Τι άλλο; Α, τις κουτσουλιές στο μονοπάτι, που έχουν ένα άρωμα πολύ γοητευτικό. Αυτό δεν θα το πιστέψει κανείς, αλλά είναι αλήθεια. 

Αν δεις ξαφνικά τη μητέρα σου να ταλαντεύεται δεξιά κι αριστερά μες στο μισοσκόταδο, σαν να χορεύει, με τον άντρα της μες στην αγκαλιά της; Κάνεις στροφή επιτόπου και φεύγεις. 

Ήταν ανάγκη να τρέχεις στα όρη και στα βουνά; 

Περπάτα ήρεμα. Τα φώτα ανάψανε στον μώλο. Ο αδελφός παίζει με τον γιο της Πόπης και κυλιούνται στην άμμο. 

Ας ρίξουμε κορώνα - γράμματα: αν πέσει κορώνα, θα έρθει... 

Λοιπόν, θα έρθει! 

Ωστόσο, κανείς δεν είναι κάτω απ' τις λεμονιές. Ούτε σακίδιο στο πηγάδι. Καμιά φωνή. Μόνο ο θείος διαβάζει κάτω από την γκαζόλαμπα. Δεν με προσέχει. 

Γλιστρώ μες στο δωμάτιο, που μυρίζει κλεισούρα, ασβέστη, αρχαία σεντόνια και βατραχοπέδιλα. Τα σσσερπετά (γιατί τα ερπετά έγιναν σερπετά;) χαρχαλεύουν στο ταβάνι, αλλά μόλις ρίξω τον φακό εξαφανίζονται. Δεν προλαβαίνω να δω ούτε την άκρη της ουράς τους. Ανοίγω το βιβλιαράκι μου. 

Τι κάνεις; Κοιμάσαι; 

Το φουντωτό κεφάλι της θείας προβάλλει στο θυρόφυλλο. Η δυνατή και περιπαικτική φωνή, απ' όπου δεν λείπει και μια ιδέα προστατευτικότητας, με κάνει και πετάγομαι. 

Όχι, διαβάζω, λέω. 

Πάμε να φάμε! 

Σκουντουφλώ στο καλντερίμι. Οι άλλοι έχουν κιόλας κατέβει. Φωνές φτάνουν απ' το μώλο. Είναι η Πόπη που έχει φωνή καμπάνα. Σου 'ρχεται να κλείνεις τα αυτιά σου. Βρίσκονται όλοι καθισμένοι στον πάγκο κάτω απ' τη λάμπα. 

Καλώς τη, καλώς τη! Αγουροξυπνημένη; 

Γιατί δεν με αφήνουν ήσυχη; 

Πιες, λέει η θεία και μου βάζει ένα νερωμένο ούζο. 

Το χταπόδι ποτέ δεν είναι αρκετό, και γίνεται αυστηρή και ακριβοδίκαιη μοιρασιά. Τα παιδιά δεν δικαιούνται περισσότερο. Ίσως τα ρίχνουν κιόλας. Αυτό είναι το σύστημα εδώ. Αυτοσυγκράτηση: πρέπει να περιμένεις να ξανάρθει η σειρά σου. 

Αλλά αγγουράκια, ντομάτες, τυρί τραγίσιο, που λέει ο λόγος, κάτι γίνεται σιγά σιγά. Η μητέρα, φορώντας τη μάσκα της κοινωνικότητας (μα δεν την ενδιαφέρει τίποτε άλλο, μόνο αυτός που κάθεται πλάι της), δοκιμάζει να επικοινωνήσει. 

Τι χαμπάρια, βρε Γιώργη; 

Είναι η τελετή επαφής με τον λαό. Ο κυρ-Γιώργης κάθεται για λίγο στο τραπέζι και κάτι λέει με την ακατανόητη προφορά του. Κάποια κατσίκια που χάθηκαν, ο τσοπάνης που είναι αγαθός... πονάκια στην πλάτη. Κι εν τω μεταξύ είναι πια πολύ αργά. Δεν θα 'ρθει. 

«Δυο πράσινα μάτια με μπλε βλεφαρίδες με έχουνε κάνει τρελό» 

(Να είμαι καταδικασμένη ποτέ να μη ρωτάω, και πάντα να περιμένω. Κι αν δεν έρθει, όλο το Σαββατοκύριακο πάει στράφι. Κι αν έρθει, δεν ξέρεις πάλι τι να κάνεις). 

Κι όμως! 

Ψηλά, χοντρά, πελώρια, τα δυο αδέλφια προβάλλουν απ' το μονοπάτι. Κατεβαίνουν φορτωμένα με τα σακίδιά τους, πατώντας βαριά σαν αρκούδες. Με έναν ελιγμό απελευθερώνονται απ' το βάρος. Κάθονται. Τα μάτια του λάμπουν παιχνιδιάρικα και το στόμα του χαμογελάει πλατιά. Ήρθαν, λέει, όλο το δρόμο με τα πόδια! 

Η παρέα γίνεται ζωηρότερη. Η συζήτηση ανάβει. Λέγονται αστεία ακατάλληλα δι' ανηλίκους. (Τόσο ακατάλληλα, ώστε πραγματικά δεν τα καταλαβαίνω). Η μποτίλια του ούζου κατεβαίνει διαρκώς: μετά ο κυρ-Γιώργης θα κάνει έναν υπολογισμό κατά προσέγγιση. 

Ω, διάβολε! φωνάζει ο θείος σέρνοντας τα φωνήεντα (διάβολε, έχει αρχίσει να μεθάει). Τα αδέλφια τον έχουν στριμώξει σε πολιτική συζήτηση. Αυτοί είναι «δογματικοί ως το κόκκαλο» κι εκείνος είναι «ρεβιζιονιστής». Αν ίσχυαν όσα λένε οι δυο τους, δεν θα 'πρεπε να μας κάνουν παρέα, τους «αστούς διανοούμενους». Βέβαια, το μήλο κάτω απ' τη μηλιά θα πέσει, θα πουν εκείνοι. 

Ωστόσο κι αυτός κουβαλάει μια ηρωική ιστορία (άκρες μέσες έχω ακούσει) γι' αυτό, ό,τι και να πει, διατηρεί το φωτεινό στεφάνι γύρω απ' τα μαλλιά του ­ στην κυριολεξία, άλλωστε, έτσι όπως πέφτει το φως. 

«Ποτααάμι μέσα μου πικρόοο» 

Η Πόπη, που δεν είναι αστή διανοούμενη αλλά σκέτα αστή, ξεφωνίζει αποφασισμένη να κόψει τη συζήτηση, αλλά το «πικρόοο» είναι γλυκό, θεόγλυκο, έτσι όπως το φωνάζει μια γυναίκα με χαρακτήρα έξω καρδιά. Ο θείος ακολουθεί παράφωνα. 

Περιμένω να ανοίξει κι εκείνος το στόμα του. Αλλά αυτός σπάνια τραγουδά, κι ίσως ο λόγος είναι ότι έχει πάρα πολύ καλή φωνή. Από σεμνότητα. Μουρμουρίζει μόνο πολύ χαμηλόφωνα ένα μπάσο σεκόντο. Αλλά κι αυτό ακόμα αναστατώνει ­ μπορεί και περισσότερο. Με δυσκολία κρατιέται κανείς στην καρέκλα του. 

Α, πέρυσι τέτοιον καιρό, δίπλα σε μια φωτιά στην παραλία, πολύ μετά τα μεσάνυχτα... Σου μιλούσε για κότες και για πάπιες, για αντικείμενα που φτιάχνει με τα χέρια του, για όνειρα εγκατάστασης στη φύση· τον άκουγες συγκινημένη (συγκινημένη επειδή σου μιλούσε) κι αναρωτιόσουν ταυτόχρονα μήπως νόμιζε πως μόνο τέτοια πράγματα ταιριάζουν στην ηλικία σου. Την άλλη μέρα πράγματι με είχε ρωτήσει, κι είχε γουρλώσει τα μάτια του όταν του είπα πόσων χρόνων είμαι. Του είπα την αλήθεια, εννοείται. Λέγοντας μάλιστα «και μισό», αφού κάθε καλοκαίρι είμαι «και μισό», εκείνος όμως έπειτα με ψιλοκορόιδευε. Με θεωρούσε του νηπιαγωγείου. Θα του πω ότι φέτος «προβιβάστηκα στο Δημοτικό», αν μου δώσει ευκαιρία να του μιλήσω. 

Πράγμα δύσκολο, γιατί σήμερα δεν μου ρίχνει ούτε μια ματιά. Μουρμουρίζει, χαμογελάει, τρώει, πίνει. Δεν υπάρχω. Όταν τραγουδά, ξεχωρίζω τη φωνή του μέσα στο μπέρδεμα. Θα ήταν τόσο άτοπο άραγε... 

Διάφορες μετακινήσεις γίνονται στο τραπέζι. Η θεία μεταφέρει την καρέκλα της πλάι του (κι αυτή λοιπόν!). Η Πόπη, γέρνοντας πάνω στον αδελφό του, άλλοτε σιγοψιθυρίζει κι άλλοτε γελάει γάργαρα. Κεφάλια σμίγουν, μαλλιά ακουμπάνε μεταξύ τους. Έπρεπε να 'χω πάει για ύπνο μαζί με τους μικρούς. Ή, ακόμα καλύτερα, να είχα μείνει σπίτι. 

«Ξύπνα, ξύπνα, διότι χαράζει!». 

Είναι το κλασικό τραγούδι της αποχώρησης. Αλλά η παρέα έχει σήμερα κέφι για ξενύχτι. 

Το φεγγάρι έχει δύσει. Προχωρούν προς τα βραχάκια, κι εγώ από πίσω. Φαίνεται να ξεμέθυσαν. Προχωρούν σιωπηλοί και συγκεντρωμένοι. Ακούγονται μόνο τα βήματά μας πάνω στο ψιλό χαλίκι που υποχωρεί, και το νερό που γλείφει μαλακά την παραλία φωσφορίζοντας. 

Δεξιά πίσω απ' τους θάμνους, ο σκελετός του ξενοδοχείου που ποτέ δεν προχώρησε πέρα απ' τις κολόνες, φαίνεται σαν μια τεράστια μπετονένια ακρίδα μες στην ερημιά. Το πέρασμά μας ξυπνάει τα τριζόνια· ρίχνουν δύο τρία τριξίματα κι έπειτα βουβαίνονται: Τρρρ-τρρρ. 

Η μαμά πιάνει απ' τη μέση τον μοναδικό της (αν και ξέρει ότι βρίσκομαι πίσω της). Πλησιάζουμε κι οι μαύροι όγκοι των βράχων γίνονται όλο και πιο μαύροι, σαν μια τρύπα μες στο σκοτάδι. Δεν είναι κανείς εντελώς σίγουρος πως τίποτα δεν κρύβεται εκεί στα σκοτεινά. 

Κάθονται σκορπισμένοι πάνω στα βράχια. Η καύτρα του τσιγάρου του αναβοσβήνει μες στο σκοτάδι: έλα ­ μην έρθεις ­ έλα ­ μην έρθεις. Από ώρα με βασανίζει ένας σφυγμός που χτυπάει πολύ έντονα στο κεφάλι μου, σχεδόν με πονάει, και το στόμα μου έχει στεγνώσει (Τι ζητά ένα μικρό κορίτσι ανάμεσα στους μεγάλους; Γιατί τρέχει ξωπίσω τους στα μαύρα μεσάνυχτα, αντί να κοιμάται ήσυχα, παρέα με τις σαύρες;). 

Ένας ένας ξαπλώνονται στη σειρά, ο ένας δίπλα στον άλλον, ανάσκελα, με το κεφάλι προς τους βράχους και τα πόδια προς τη θάλασσα. Η θάλασσα πηγαινοέρχεται δέκα εκατοστά απ' τις πατούσες τους. Σιωπούν σαν μισοκοιμισμένοι. Αν πάω στη σειρά από αυτή τη μεριά, ξαπλώνω πλάι του. 

Η άμμος είναι δροσερή (εγώ καίω)· η νύχτα, θεοσκότεινη: εκατομμύρια αστέρια. Δεν μιλάει κανείς. Η θάλασσα ψιθυρίζει υποτονικά, πότε πότε, σαν να θυμάται κάτι κι άλλοτε σαν να ξεχνάει. Δεν τολμάς ν' αναπνεύσεις. 

Αν βυθιζόσουν αργά, λικνιστικά μες στα νερά... να 'ναι σκοτάδι, να φωσφορίζει το πλαγκτόν καθώς κατεβαίνεις, κι όλο πιο βαθιά ως τον πάτο, όπου βρίσκεις ένα στρώμα και κοιμάσαι... ένα στρώμα από φύκια ή μήπως από πορτοκαλιά και κίτρινα, μαύρα τώρα, φυτά, που σε τραβούν σαν χταπόδια και δεν μπορείς να ξεκολλήσεις... Μια πεταλίδα κολλάει πάνω σου και σε ρουφάει, γίνεσαι μικρή, τόση δα, χάνεσαι... 

Κάτι με αγγίζει δίπλα στο γόνατο. Είναι κάποια δάχτυλα που ψηλαφούν την κλείδωση. Δεν κουνιέμαι. Δεν αναπνέω. Αργά, ήρεμα, κάθετα, οριζόντια. Κάθε κίνηση έχει το δικό της ενδιαφέρον. Ατελείωτες παραλλαγές, σε έναν τόσο περιορισμένο τόπο. Τρυφερά, πιο έντονα, απαλά, πιο αποφασιστικά. Ρεύματα ανεβαίνουν ως το κεφάλι. Μια δίπλα κάτω απ' το αριστερό γόνατο: δεν υπάρχει τίποτε άλλο. 

Σαν να περνούν ώρες. Δεν ξέρω τι κάνουν οι άλλοι, όμως εγώ κοιτάζω διαρκώς τα αστέρια, τους γαλαξίες.

Του θύμισε να της μιλά λίγο πιο αργά για να τον καταλαβαίνει καλύτερα. «Ναι», είπε εκείνος και ξανάπιασε την ίδια φράση, επιβραδύνοντας την εκφορά. «Αυτή η λίμνη που βλέπεις γύρω απ' τον πύργο ήταν μια κανονική τάφρος. Τώρα έχουν ρίξει χώμα που συνδέει την είσοδο με τον έξω χώρο. Παλιά είχαν κινητή γέφυρα, ξύλινη, και τη σήκωναν σε περίπτωση ανάγκης». 

Στη λιμνούλα, άλλοτε τάφρο, κολυμπούσαν τώρα πάπιες κι επέπλεαν υδρόβια φυτά. Ο πύργος με τα μικρά του παραθυράκια φωτιζόταν λοξά από το φως τού απομεσήμερου. Ήταν δροσερά κάτω απ' τα δέντρα. «Εκεί κάτω θα ψήνονται», σκέφτηκε η Καίτη και μακάρισε για άλλη μια φορά την τύχη της να βρίσκεται στο Βορρά Ιούλιο μήνα. 

Έσκυψαν ξανά στο βιβλίο και διάβασαν μερικούς στίχους. Είχε άγνωστες λέξεις κι αυτός της εξηγούσε υπομονετικά, με τεράστιες παρεκβάσεις. Τα γόνατά του εξείχαν καμιά εικοσαριά πόντους πιο έξω απ' τα δικά της: τόσο το υπολόγισε, έτσι όπως καθόταν δίπλα του στο παγκάκι, και ήταν τόσο λεπτά τα πόδια του ώστε διακρινόταν το κόκαλο μέσα από το παντελόνι. 

«Πάμε να περπατήσουμε;» της πρότεινε. Από τον πύργο είχαν αρχίσει να βγαίνουν κι οι άλλοι για βόλτα στο γύρω δασάκι. Μπήκαν στο αυτοκίνητό του. «Θα σε πάω σε μια αληθινή λίμνη» τής είπε. 

Μόλις έξω απ' το χωριό, άρχιζαν δάση με ομοιόμορφα δέντρα πάνω σε ομαλά λοφάκια, που εναλλάσσονταν με πράσινα χωράφια. Σε όλο το μήκος του δρόμου υπήρχε ένα χαμηλό δίχτυ, καμιά εικοσαριά πόντους, «για τα βατράχια και τα άλλα μικρά ζώα», όπως της εξήγησε. Περπάτησαν σε ένα μονοπάτι ­ η ξύλινη πινακίδα στην αρχή τούς πληροφορούσε για όλες τις δυνατές κατευθύνσεις και τα χιλιόμετρα ­ κι έφτασαν στη λίμνη. Τα σκούρα μπλε μάτια του την κοιτούσαν διερευνητικά. Αν ήταν πολύ διεισδυτικά ή απλώς ασυνήθιστα, δεν μπορούσε να το πει με σιγουριά. 

Αλλά δεν είχε τόση σημασία. 

Ήταν ωραίο και αναπάντεχο που περπατούσε με ένα λεπτό γίγαντα γύρω σε μια λίμνη του Βορρά, κάτω από ψηλόλιγνα δέντρα. «Πώς τα λέτε;» τον ρώτησε, αλλά αμέσως ξέχασε τη λέξη. Κάθισαν σε ένα παγκάκι. 


Της το είπε με έναν τρόπο περίεργο. Δεν ήταν η κλασική δήλωση, όπως τη μαθαίνει κανείς στα βιβλία, όπως ακούγεται στα τραγούδια, όπως την ξέρει ακόμα και όποιος δεν γνωρίζει τίποτε άλλο σε αυτή τη γλώσσα. Ήταν μια άλλη διατύπωση, ίσως μια πιο σπάνια παραλλαγή, μπορεί και μια δική του εφεύρεση, μια προσωπική φράση. Να ήταν κάτι παραπάνω άραγε ή κάτι λιγότερο; «Μου είσαι τόσο αγαπητή», μετέφρασε στον νου της. Όχι, αυτό δεν σήμαινε τίποτα. Κάτι άλλο υπήρχε σ' αυτή τη φράση, κάτι πιο ενδιαφέρον, που δεν αποδίδεται με ακρίβεια, και που δεν θα το μάθαινε, τουλάχιστον τώρα. Είχε ρίξει λοξά το κεφάλι και την κοιτούσε στα μάτια, το χέρι του άγγιζε θερμά το δικό της. 

Χαμογελώντας του επανέλαβε τη φράση, προσθέτοντας στο τέλος «επίσης». Το λευκό του πρόσωπο φωτίστηκε κι έγινε ακόμα λευκότερο. Του ξαναείπε τη φράση, τοποθετώντας τώρα το «επίσης» σε άλλο σημείο. Έτσι ακουγόταν σωστότερα. Αυτός έσκυψε και τη φίλησε στην άκρη των χειλιών. Απορώντας, γύρισαν κι οι δύο να κοιτάξουν τη λίμνη που άστραφτε. 

«Αλήθεια;». 

«Αλήθεια!», είπε εκείνη. «Γιατί γελάς;». 

«Η προφορά σου είναι θαύμα. Κάνε μου τη χάρη και ξαναπές το!». 

Το ξαναείπε, προσπαθώντας να μιμηθεί τον δικό του τόνο. Πιασμένοι απ' το χέρι έκαναν τον γύρο της μικρής λίμνης. Το να φιληθούν ήταν κάπως περίπλοκο, γιατί εκείνος έπρεπε να σκύψει αρκετά, κι η ίδια να σηκωθεί στις μύτες. Είχε πολύ γούστο. 

«Πάμε να φάμε κάπου οι δυο μας;». 

Τον κοίταξε παραξενεμένη. 

«Θα της τηλεφωνήσω να της πω ότι θα αργήσω». 

Πήγαν σε ένα αγροτικό πανδοχείο με καμιά δεκαριά ξύλινους πάγκους κάτω απ' τα δέντρα. Ήπιε μια μπίρα σε πελώριο ποτήρι κι έφαγε, με μεγάλη περιέργεια, έναν κιμά σχεδόν ωμό ή μπορεί και ολότελα ωμό. Οι συμπατριώτες του γύρω θορυβούσαν, όπως θα έκαναν και οι δικοί της, αλλά αυτοί θορυβούσαν ακατάληπτα κι ήταν σαν πυρόξανθα τελώνια του παραμυθιού. Όλα ήταν πράγματι παράξενα, κι ιδιαίτερα ο Ντίτερ που της κρατούσε το χέρι όσο δεν ασχολιόταν με την πίπα του. 

Όταν σηκώθηκαν, είχε βγει το φεγγάρι κι ο τόπος μύριζε φρεσκοκομμένο χόρτο. Παραπέρα υπήρχε στάβλος με αγελάδες. 

Τις επόμενες μέρες το έσκαγαν συχνά από τον πύργο, όταν τέλειωναν τη δουλειά, και κάναν βόλτες στις γύρω εξοχές. Της άρεσε το μικρό του αυτοκίνητο, όπου με δυσκολία βόλευε τα μακριά του πόδια, και ο τρόπος που οδηγούσε. Κάτι διαφορετικό υπήρχε στις κινήσεις του, που απολάμβανε να το κοιτάει, της φαινόταν ­ και έτσι το ονόμαζε ­ «μια καλλιτεχνική ποιότητα». Έμαθε κι αυτή να φοράει πάντα τη ζώνη της. 

Επισκέπτονταν μικρές μεσαιωνικές πόλεις κι έπιναν καφέ στα κάστρα. Τα χέρια τους, ακουμπισμένα δίπλα δίπλα, στα τραπέζια όπου έτρωγαν, είχαν τέτοια διαφορά χρώματος, σαν να ανήκαν σε άλλη φυλή. Εκείνος «λάτρευε το χρώμα της» και μεμψιμοιρούσε που δεν τον είχε δει ποτέ ο ήλιος της Μεσογείου. 


Η Καίτη πήρε φόρα κι άρχισε να μιλά τη γλώσσα του, να κατασκευάζει έννοιες συνδυάζοντας δύο λέξεις μαζί κι έπειτα να ρωτάει «ήταν σωστό;», ενώ αυτός πάντα απαντούσε «ακριβώς». Δεν τον πίστευε, αλλά ενθουσιαζόταν με τη φλυαρία της. Ούτε στη γλώσσα της δεν μιλούσε τόσο. Για την ακρίβεια, στη γλώσσα της ειδικά δεν μιλούσε τόσο. Εκεί ζύγιζε με ζυγαριά ακριβείας τις λέξεις και διύλιζε προσεκτικά κάθε νόημα. Εδώ απολάμβανε μια χαρούμενη αυθαιρεσία. Είχε δικαίωμα να λέει οτιδήποτε. Κανένας ­ ούτε ο εαυτός της ­ δεν την έλεγχε αν ανταποκρίνεται ακριβώς στη σκέψη της ή στο αίσθημα. (Τι ένιωθε άλλωστε; Το ήξερε;). Οι λέξεις δεν είχαν πολύ βάρος κι έτσι έφευγαν γρήγορα απ' το στόμα της. Ο φόβος να μη λέει ανοησίες δεν υπήρχε. Τώρα ό,τι και να 'λεγε ήταν χαριτωμένο· ο Ντίτερ διαρκώς γελούσε. Οι κοινοτοπίες επιτρέπονταν. Πώς να μη λέει κανείς κοινοτοπίες, όταν βασική μέριμνά του είναι απλώς να εκφράζεται, να βάζει το ρήμα στη σωστή του θέση, να πετυχαίνει το γένος των ονομάτων και τη σωστή πτώση. Κι αφού αυτή έλεγε κοινοτοπίες· μπορούσε να λέει κι ο άλλος, δεν χρειαζόταν να είναι πάντα πολύ σοφός. Ποιος ξέρει άλλωστε αν ήταν ή αν δεν ήταν, αν ήταν βαθύνους ή λιγάκι απλοϊκός, αν ήταν πράγματι φορέας της βαθιάς κουλτούρας του τόπου του (μα πρέπει να ήταν!) ή διέθετε μόνο μια επαρκή μέση παιδεία. Ήταν ένας συμπαθητικός μακρυκάνης κι έλεγε πολύ τρυφερά στο αυτί της την ακατάληπτη φράση του. Α, ναι, αυτή η φράση ήταν η πιο ωραία εκδοχή της μεγάλης κοινοτοπίας. Η Καίτη είχε αρχίσει να βεβαιώνεται ως προς αυτό. Άλλωστε την επαναλάμβανε σαν ηχώ του, κι αυτό ήταν το πιο ωραίο. Του το είπε μια φορά: 

«Σε όλη μου τη ζωή δεν το έχω πει τόσες φορές, όσο τις λίγες μέρες εδώ». 

«Κι εγώ το ίδιο», είπε εκείνος. 

Τόσες φορές: αυτό ήταν ήδη μια ανακρίβεια. Γιατί ήταν κάτι που συστηματικά απέφευγε στη γλώσσα της ή το έλεγε διστακτικά και πιέζοντας τον εαυτό της, ενώ εδώ έβγαινε αυθόρμητα, με μια πρωτόγνωρη εντυπωσιακή άνεση. Σαν να 'ταν γεννημένη με μια παραλλαγή της φράσης «σ' αγαπώ» στα χείλη. Ήταν τόσο ευχάριστο το αίσθημα, ώστε κάποτε ονειρευόταν ­ το έβλεπε στον ύπνο της, πράγματι ­ να μην ξανακατέβει κάτω στην πατρίδα και στη γλώσσα της· εδώ πάνω ήταν πολύ ωραία, πολύ ευχάριστα, πολύ ελεύθερα. 

Το βράδυ καθυστερούσαν αρκετές φορές τον αποχαιρετισμό μέσα στο αυτοκίνητό του. Της άρεσε να ψηλαφεί τις αρθρώσεις του, να φέρνει γύρω τους τονισμένους κόμπους του σώματός του. Το φεγγάρι εν τω μεταξύ διένυε σεβαστή απόσταση πίσω απ' τα φυλλώματα. 

Μια νύχτα βρέθηκαν κάτω από τα φουσκωτά παπλώματα ενός πανδοχείου. Αυτός γελούσε όλη την ώρα καλόκαρδα. Κι η Καίτη αναρωτιόταν αν η παιδική του διάθεση είχε να κάνει με το πελώριο οστεώδες σώμα του, που δεν ήταν εύκολο ίσως να το κατευθύνει, ή ήταν κανένα ιδιαίτερο χαρακτηριστικό των τελωνίων του Βορρά. Μια στιγμή σκέφτηκε και τη θρησκεία, στις ασυνείδητες επιρροές της, γιατί ­ από όσο είχε εννοήσει με τα λόγια ­ ήταν κι εκείνος στα θρησκευτικά εξίσου αδιάφορος. Πάντως η ωραία ακατάληπτη φράση ακουγόταν με γλυκιά συχνότητα και κυρίως λεγόταν απ' την ίδια. Α ναι, το καλύτερο ήταν που μπορούσε επιτέλους να μιλάει. Ο γλωσσοδέτης είχε ως εκ θαύματος λυθεί. 

«Λέω να μείνω εδώ», του είπε κάποτε χαμογελώντας. 

Εκείνος το σκέφτηκε παραπάνω από όσο όφειλε: 

«Ή να κατέβω εγώ στα μέρη σου», είπε. 

Αυτή η εκδοχή δεν της ήταν, πάντως, το ίδιο ευχάριστη. 


Μια μέρα την πλησίασε με ύφος παράξενο: 

«Η γυναίκα μου θέλει να σε γνωρίσει», είπε. 

Η Καίτη έμεινε να κοιτάζει το βιβλίο που εκείνη τη στιγμή κρατούσε στα χέρια της. 

«Κι εγώ το σκεφτόμουν», είπε τέλος. 

Έκλεισαν λοιπόν μέσω του Ντίτερ ραντεβού σε ένα ζαχαροπλαστείο στην πλατεία της γειτονικής πόλης. 

«Πες της πως θα φοράω ριγέ μπλούζα». 

Η κυρία που την πλησίασε φαινόταν να κρατά την αυτοκυριαρχία της περισσότερο από την Καίτη, που αισθανόταν να έχει γίνει κατακόκκινη. 

«Είκοσι μέρες τώρα είναι εξαφανισμένος», είπε. «Σκέφτηκα να γνωρίσω αυτήν που τόσο τον απασχολεί». 

Μιλούσε αργά και καθαρά, όχι υπερβολικά αργά, σαν να απευθύνεται σε ξένη, αλλά με μια ταχύτητα που έμοιαζε να είναι η φυσική της. Ο τόνος της ήταν ίδιος με του Ντίτερ· τα σύμφωνα έβγαιναν λεία απ' το στόμα της απαλύνοντας κάθε τραχύτητα της γλώσσας. 

«Σε μια βδομάδα φεύγω», έκανε αμήχανα η Καίτη. 

Η άλλη χαμογέλασε, κι η Καίτη βαθύτατα απόρησε τι γύρευε αλήθεια ο Ντίτερ μαζί της τρεις βδομάδες. Όλα όσα είχαν ζήσει τής φάνηκαν αιφνιδίως μη πραγματικά, σαν να είχαν συμβεί μέσα σε όνειρο. Δεν θυμόταν τίποτα από όσα είχαν ειπωθεί ανάμεσά τους κι όλες οι βόλτες τα απομεσήμερα και τα βράδια ήταν σαν να είχαν συμβεί σε άλλο πρόσωπο. 

«Πες μου, τον θέλεις αληθινά;», ρώτησε η γυναίκα του Ντίτερ και η φωνή της ελαφρώς έσπασε. 

Η Καίτη συγκρατήθηκε για να μη φωνάξει «όχι». Ξαφνικά άλλωστε και το «όχι» στην ξένη γλώσσα τής φάνηκε εξίσου ψεύτικο με το «ναι». Ήθελε να της πιάσει το χέρι και να της πει χαμηλόφωνα στα ελληνικά «μην ανησυχείς», αλλά αντί γι' αυτό κοιτούσε τον καφέ που της είχαν φέρει άφωνη. Ωστόσο έπρεπε να μιλήσει το συντομότερο: 

«Ήταν ευχάριστο», είπε, «αλλά εδώ τελειώνει. Έχει τελειώσει κιόλας». 

Άκουγε τη φωνή της και παράλληλα αναρωτιόταν σαν πόσα λάθη να έκανε άραγε σε αυτές τις λίγες φράσεις. Τίποτα δεν ακουγόταν στη σωστή του θέση. Η άλλη ωστόσο φαινόταν κάπως ανακουφισμένη. 

«Άραγε να σκέφτεται κι εκείνος το ίδιο;» είπε σαν μιλώντας στον εαυτό της. 

«Μου φαίνεται, ναι», έκανε η Καίτη κουνώντας καταφατικά το κεφάλι. 

Η γυναίκα του Ντίτερ βάλθηκε να μιλάει για τη ζωή τους, για τη δουλειά της και για ένα ταξίδι που είχαν προγραμματίσει και που δεν ήξερε, τώρα, αν θα πραγματοποιούνταν. Είχε πάντα τον ίδιο ήρεμο τόνο και την ελαφριά επιβράδυνση, που η Καίτη την εκλάμβανε σαν τρυφερή χειρονομία προς εκείνη. Μίλησε κι η ίδια για τη χώρα της και πόσο της άρεσε εδώ, στον δροσερό και πράσινο τόπο, με τα περιποιημένα χωριά και τις καλοχτισμένες πόλεις, όπου προστατεύεται το περιβάλλον και υπάρχει μέριμνα ακόμα και για τα βατράχια των αγρών. 

«Δεν είναι πάντα έτσι», παρατήρησε η γυναίκα του Ντίτερ. 

«Ναι», είπε η Καίτη, «πράγματι, κι εγώ άλλωστε δεν μπορώ να φανταστώ τον εαυτό μου μακριά απ' την Ελλάδα». 

Έδωσαν τα χέρια. 

«Μιλάς καλά γερμανικά. Μπράβο!». 

Η Καίτη δαγκώθηκε και παρέμεινε πάλι βουβή στη φιλοφρόνηση. 

Ο Ντίτερ ξαφνιάστηκε αρχικά με την αλλαγή της, αλλά δεν δυσκολεύτηκε να την καταλάβει. Του την εξήγησε κιόλας, μιλώντας σχεδόν με ευφράδεια. Κι εκείνος, είπε, είχε συλλάβει τον εαυτό του να γοητεύεται από την ίδια την επιθυμία του να της μάθει τη γλώσσα, και να θέλγεται ιδιαίτερα από τα λάθη της και από την τραγουδιστή προφορά της, όπως απ' το σκούρο δέρμα της. Η Καίτη πολύ τον εκτίμησε. Γιατί εκτός που ήξερε να παρασύρεται, ήξερε και να βλέπει τον εαυτό του από απόσταση. Τον αποχαιρέτησε συγκινημένη. Ανακάλυπτε τώρα την πιο σημαντική τους ομοιότητα.

Το Δημητρό το φιλοξενεί μια θεία του, αδελφή της μάνας του. Το πατρικό του είναι κλειστό και έρημο.

Όταν γεννήθηκε ήταν κιόλας ορφανός οπό μάνα: Τώρα έχασε και τον πατέρα του στα δέκα του χρόνια.

Η θεία του είχε μείνει ανύπαντρη κι έμενε μόνη της.

Παράξενη κι αγέλαστη: κοντά της ένιωθε σαν ξένος. Εκείνη δούλευε, και κείνος όλη μέρα ήταν μόνος. Μα κι όταν ερχόταν, ήταν κουρασμένη: δεν έλεγαν σχεδόν τίποτε... Για λίγο φαγητό που του άφηνε: όσο για το ντύσιμο ό,τι εύρισκε φορούσε.

Το βράδυ πέφτοντας στο κρεβάτι έκανε προσπάθεια να μην κοιμηθεί. Σκεφτόταν τη μάνα του... Από φωτογραφία μόνο τη γνώριζε. Έτσι και την ονειρευόταν. Τον συμβούλευε... Παιδί μου να προσέχεις... Στη ζωή υπάρχουν εύκολα και δύσκολα μονοπάτια... Τα δύσκολα είναι καλύτερα. Ό,τι θ' αποκτάς θάναι από τον κόπο σου και τη σωστή σου σκέψη. Μην ακούσεις ποτέ ανθρώπους που δεν τους ξέρεις και που τους βλέπεις για πρώτη φορά. Τον χάιδευε στο μέτωπο, τον φιλούσε και χανόταν πίσω από αυτό.

Αμέσως άνοιγε τα μάτια του και σκεφτόταν αυτά που του είχε πει. Ήταν μικρός: δεν πολυκαταλάβαινε τι σημασία είχαν τα λόγια της. Ήθελε πολύ να κάνει ό,τι του έλεγε... Μα πότε; και πώς; πού;

Μια μέρα ρώτησε τη θεία του μα κείνη του είπε πως αυτά που ρωτάει είναι κουταμάρες.

Εκείνο το βράδυ είχε πάρει την απόφαση. Άφησε τη θεία του να κοιμηθεί και σηκώθηκε: βγήκε από το σπίτι πατώντας στα νύχια των ποδιών του, αφού πήρε την τσάντα με τα βιβλία του και το κλειδάκι του πατρικού του σπιτιού. Άφησε ένα σημείωμα στο τραπέζι της κουζίνας κι έλεγε πως αποφάσισε να μείνει μόνος του στο δικό του σπίτι.

Περπατούσε μέσ' τη νύχτα ακούγοντας το θόρυβο των παπουτσιών του... Δεν πήγε κατ' ευθείαν σπίτι του. Έφτασε σε μια μακρινή πλατεία που απ' αυτήν άρχιζαν δυο δρόμοι... Ο ένας ήταν πλημμυρισμένος στο φως... Ο δεύτερος φωτίζονταν από την πλατεία και την αστροφεγγιά της νύχτας.

Έβλεπε πολύ λίγο. Δεξιά του στο φωτισμένο δρόμο είδε έναν άντρα να βαδίζει προς το μέρος του. Ήταν καλοντυμένος και του χαμογελούσε. Το φως έπεφτε πάνω στο καπέλο που φορούσε, και σκοτείνιαζε το μισό του πρόσωπο.

Πήρε θάρρος και τον ρώτησε πού βγαίνει αυτός ο δρόμος. Όπως βλέπεις μικρέ μου ο δρόμος είναι φωτισμένος με κέντρα ζαχαροπλαστεία και βγαίνει σε πάρκο με δέντρα και λουλούδια. Τον ευχαρίστησε και προχώρησε στο φωτεινό δρόμο.

Όπως περπατούσε έβλεπε τον ίσκιο του ξένου κυρίου δίπλα του κι άρχισε να φοβάται... Έκανε απότομη στροφή προς τα πίσω και ο κύριος σταμάτησε. Βρέθηκαν ο ένας απέναντι στον άλλο. Άφησε με να σε συντροφέψω, του είπε: είναι επικίνδυνο στην ηλικία σου να γυρνάς τέτοια ώρα μόνος σου. Ναι... το καταλαβαίνω γι' αυτό και γύρισα να πάω σπίτι μου.

Θα σε πάω εγώ να μη σου συμβεί τίποτε κακό... Πάμε πρώτα να σε κεράσω μια πάστα... Ήθελε ν' αρνηθεί αλλά ο κύριος δεν του έδωσε χρόνο. Ακούμπησε προστατευτικά το χέρι στον ώμο του και μπήκαν μέσα. Σε λίγο έτρωγε την πάστα του σ' ένα σχεδόν σκοτεινό ζαχαροπλαστείο. Ο κύριος πλήρωσε. Σε κερνώ εγώ του είπε. Ο Δημητρός τον ευχαρίστησε και σηκώθηκε να φύγει, ενώ ο ξένος κύριος έβγαινε κι αυτός μαζί του, και προτείνοντας στο Δημητρό να τον φιλοξενήσει σπίτι του γιατί ήταν πάρα πολύ αργά. Το παιδί κοίταξε τον ξένο κύριο για λίγο στα μάτια. Έπρεπε να έχει εμπιστοσύνη σ' έναν άγνωστο; Στον ύπνο του η μητέρα του του είχε πει το αντίθετο. Ναι... Μα ο κύριος φαινόταν καλός και του χαμογελούσε όπως ο πατέρας του.

Θα φύγεις πρωί πριν από το σχολείο. Δε μου είπες τόνομά σου... Εμένα με λένε Λουκά... Εμένα Δημητρό και μένω με τη θεία μου. Δεν έχω γονείς είμαι ορφανός... Πολύ λυπάμαι είπε ο κύριος.

Χωρίς να καταλάβω είχαμε φτάσει στο σπίτι του. Ξεκλείδωσε, μπήκαμε μέσα και άναψε φως. Δεν ήταν άλλος κανείς μέσα. Ο κύριος έμενε μόνος του. Του έδειξε πού θα κοιμόταν και του είπε πως απόψε αισθανόταν πολύ ευχαριστημένος που θα είχε παρέα, τον καληνύχτισε και πήγε κι ο ίδιος στο δωμάτιο του... Αφήνω την πόρτα ανοιχτή του είπε για να μη φοβάσαι. Το σπίτι ήταν κρύο, και το κρεβάτι το ίδιο.

Δεν έπρεπε να δεχτώ σκέφτηκε και πάλευε με τον εαυτό του για την απερισκεψία του. Ο ύπνος δεν ερχόταν. Αν ερχόταν η μάνα του στ' όνειρο του θα τον μάλωνε... Αν πάει καλά τούτη η νύχτα άλλη φορά θα προσέχω σκεφτόταν... Οι ώρες δεν περνούσαν... Σε μια στιγμή πετάχτηκε τρομαγμένος. Είχε φαίνεται αποκοιμηθεί. Με χαρά είδε πως άρχισε να φέγγει. Ντύθηκε, πήρε την τσάντα του στα γόνατα και καθισμένος περίμενε να ξυπνήσει ο κύριος.

Δεν πέρασε πολύ ώρα και τον είδε νάρχεται προς το μέρος του γελαστός λέγοντας. 

Γιατί ξύπνησες έτσι πρωί. Είπα απ' έξω τα μαθήματα μου: κι ύστερα θα πάω όπως είπαμε πρώτα από το σπίτι. Ευχαριστώ πολύ για τη φιλοξενία.

Μη με ξεχάσεις Δημητρό, είμαι φίλος σου και πατέρας. Αντίο είπε το παιδί και βγήκε ανασαίνοντας στο δρόμο... Φτάνοντας όμως στο πατρικό του είδε πως το κλειδάκι του σπιτιού δεν το είχε. Ξαφνικά άκουσε τόνομά του. Δημητρό βρήκα ένα κλειδάκι στο δωμάτιο που κοιμήθηκες: κατάλαβα πως θα το αναζητάς κι έτρεξα ξωπίσω σου να μη σε χάσω γιατί δεν ήξερα πού μένεις... Βλέπεις ξέχασα να σε ρωτήσω.

Το παιδί ανάσανε. Τον ευχαρίστησε κοιτώντας τον με απορία.

Τώρα που έμαθε το σπίτι μου πώς θα γλυτώσω από αυτόν τον κύριο; Στη θεία του δεν ήθελε να πάει... Την είδε όμως που ερχόταν τρέχοντας. Ο κύριος τον χαιρέτησε κι έφυγε βιαστικά.

Είσαι ανόητος του είπε εκείνη. Ξεκλείδωσαν και μπήκαν μέσα. Μύριζε κλεισούρα και ήταν σκοτεινό, αλλά ήταν πιο ευχάριστο από του κυρίου και της θείας του...

Να πας σχολείο, του είπε... Εγώ φεύγω για τη δουλειά μου... Δούλευε καθαρίζοντας τα ξένα σπίτια. Εδώ που ήρθες τι θα τρως; Ποιος θα σε πλένει; Είσαι μικρός για να τα καταφέρεις να μένεις μόνος σου. Του τα είπε βιαστικά, απότομα κι έφυγε.

Ο Δημητρός έφυγε κι αυτός για το σχολείο του με βαριά καρδιά, ύστερα απ' όσα του είπε η θεία του. Τα ξανακούει όπως περπατά μέσα από τους κορμούς των γυμνών δέντρων. Έτσι σκληρό ήταν και το πρόσωπο της... Και τα χείλη της που έσφιγγαν την κάθε λέξη και την έκαναν να πονάει όπως τα δέντρα στο χιονιά... Όχι... Δε μπορεί να μ' αγαπάει. Καλύτερα να πεινάω, παρά να τη βλέπω και να την ακούω...

Στο σχολείο οι ώρες πέρασαν γρήγορα. Τα μαθήματα, το περιβάλλον, τα διαλείμματα του απομάκρυναν τις θλιβερές σκέψεις. Όταν σχόλασε πήγε στο σπίτι του. Άνοιξε τα παντζούρια: τα δωμάτια πλημμύρισαν φως και ήλιο. Ήπιε νερό και ξάπλωσε. Ήταν κουρασμένος κι αποκοιμήθηκε πάνω κει που έπεφτε ο ήλιος. Πολύ αργότερα ξύπνησε από χτυπήματα στην πόρτα. Ο ήλιος είχε φύγει και κρύωνε. Κρύωνε και φοβόταν. Είχε αρχίσει να σκοτεινιάζει...

Τα χτυπήματα στην πόρτα συνεχίζονταν. Άναψε το φως και φώναξε: Ποιος είναι;
Άνοιξε. Η θεία σου είμαι. Της άνοιξε... Σου έφερα να φας... Τόξερα πως δε θα ερχόσουν, θα σ' αφήσω κι απόψε να μείνεις μόνος σου αφού το θέλεις. Από αύριο αν δεν έρθεις δε θέλω ούτε να σε ξέρω. Εγώ δεν ξέρω ψευτιές και χαμόγελα... Ένα σου λέω και να το θυμάσαι. Ο Δημητρός την κοιτούσε περίεργος ν' ακούσει τι θα του έλεγε. Και το άκουσε... (Όποιος σε κάνει και κλαις θέλει το καλό σου, κι όποιος σε κάνει και γελάς θέλει το κακό σου...). Χωρίς να πει τίποτε άλλο, τον άφησε να στέκει σα στήλη άλατος να την κοιτά και έφυγε βιαστική...

Ο Δημητρός το επανέλαβε δυο τρεις φορές να το μάθει να μη το ξεχάσει... Κάτι έπιανε ο νους του μα δεν ήθελε να το παραδεχτεί.

Άνοιξε να δει τι του είχε φέρει η θεία του να φάει, μα δεν είχε όρεξη. Τα ξανασκέπασε, διάβασε λίγο και κουκουλώθηκε στο κρεβάτι του.

Ένιωθε ξυπνητός. Μια γυναίκα που έμοιαζε της μάνας του ήρθε κοντά του... Πρόσεχε πολύ παιδί μου... Πρόσεχε... Πρόσεχε τώρα. Τώρα που ζεις μόνος... Δεν έπρεπε να φύγεις από τη θεία σου... Σ' αγαπάει... Δε γελούσε, ήταν δακρυσμένη... Πρώτη φορά την έβλεπε δακρυσμένη... Μη ξεχνάς αυτό που σου έχω πει... Ο δύσκολος δρόμος είναι ο καλός κι ο εύκολος ο κακός... Την είδε να χάνεται με το κεφάλι σκυφτό από την κλειστή πόρτα. Πετάχτηκε από το κρεβάτι κι άνοιξε την εξώπορτα. Την είδε ακουμπισμένη στον κορμό μιας θεόρατης λεύκας. Ύστερα απότομα η σκιά της έσβησε λες και είχε μπει μέσα στον κορμό του δέντρου.

Μπήκε στο σπίτι κλείνοντας καλά την πόρτα. Για πολύ ώρα σκεφτόταν τα λόγια της θείας του και της μάνας του...

Τώρα... Τώρα, που ζεις μόνος... Έκλαιγε... Τα χείλη της δε γελούσαν... Έτρεμαν...

Δε μπόρεσε να ξανακοιμηθεί... Άρχιζε να φέγγει. Άναψε το φως για συντροφιά... Πλύθηκε, ετοιμάστηκε, πήρε την τσάντα του και βγήκε να πάρει αέρα.

Βάζοντας το χέρι στην τσέπη του παντελονιού του έπιασε το δίδραχμο. Ήταν το χαρτζηλίκι του: του το είχε δώσει η θεία του να πάρει κουλουράκι...

Στάθηκε απότομα να σκεφτεί... Η θεία του... Τι ήταν τέλος πάντων; Καλή ή κακιά;

Δε μπόρεσε να δώσει απάντηση... Είχε φτάσει τώρα στην πλατεία. Κάθησε σ' ένα πάγκο αφήνοντας την τσάντα δίπλα του. Πέρασε κάποιος κύριος, τον κοίταζε λυπημένα: σαν αστραπή ακούμπησε πάνω στην τσάντα του ένα δίδραχμο κι εξαφανίστηκε... Ο Δημητρός φώναζε... Κύριε... Κύριε, δεν είμαι ζητιάνος. Ο κύριος ούτε άκουγε ούτε φαινόταν πουθενά... Σηκώθηκε πήρε την τσάντα και το δίδραχμο, γιατί λυπήθηκε να το αφήσει... Τα μάτια του έπεσαν αριστερά στο μισοφωτισμένο δρόμο...

Τράβηξε κατά κει. Είχε χρόνο για το σχολείο του. Τον έτρωγε η περιέργεια να δει και να μάθει τι έκρυβε ο σκοτεινός δρόμος...

Χωματόδρομος γεμάτος πέτρες κι αγκάθια... Προχωρώντας είδε πόρτες να ανοιγοκλείνουν και ανθρώπους του μόχθου να φεύγουν βιαστικοί... Πού αλλού; για τη δουλειά τους... Θυμήθηκε τον πατέρα του...

Είδε ένα καφενεδάκι φωτισμένο.. Κοίταξε μέσα, και είδε να πίνουν καφέ. Ήταν όλοι με ρούχα βρώμικα και παλιά. Ασβέστες. Τσιμέντα. Μουντζούρα μαύρη τα χέρια και μπογιές. Τα πρόσωπα τους φαινόταν να τ' απασχολεί κάτι.

Κάποιος μίλησε, που τα μάτια του έβλεπαν τα πόδια του. Φορούσε παπούτσια παλιά, χωρίς κορδόνια. Κάλτσες δε φορούσε... Τα πόδια του ήταν γυμνά μέσα στα παλιά παπούτσια.

Μεροκάματο είν' αυτό; Τα παιδιά μου είναι γυμνά και δε χορταίνουν το ψωμί... Μας το κλέβουν οι εργοδότες... Αν δεν ξυπνήσουμε θα πεθάνουμε όλοι της πείνας... Είδε κάποιον να τρώει γλυκό σταφύλι. Ζήτησε κι ο Δημητρός. Όλοι τον κοιτούσαν. Κάποιος ρώτησε τόνομά του. Δημητρό, είπε το παιδί. Κοίταξε Δημητρό να μάθεις γράμματα να μη γίνεις σαν κι εμάς.

Ο Δημητρός χαιρέτησε κι έφυγε... Είχε κλείσει στην καρδιά του τις σκληρές εικόνες και τα πονεμένα λόγια των ανθρώπων αυτών. Δούλευαν και δεν είχαν. Ήταν τόσο λίγα αυτά που έπαιρναν και δεν τους έφταναν να ζήσουν...

Στην πλατεία είδε τον κύριο που τον είχε φιλοξενήσει. Τον καλημέρισε. Ο κύριος χαμογελώντας του είπε: Γεια σου φίλε μου Δημητρό... Αν δυσκολεύεσαι σε κάτι είμαι πρόθυμος να σε βοηθήσω. Τι φίλοι είμαστε. Ευχαριστώ δε χρειάζομαι τίποτε... Αντίο σας...

Ώσπου να φτάσει σχολείο τον σκεφτόταν. Ποιος να είναι; Τι δουλειά κάνει; Πώς ζει; Ντύνεται ακριβά. Αυτός όλο βόλτες κόβει, πού βρίσκει τα χρήματα; Θα κάνει φαίνεται κάποια δουλειά επικερδή. Μπορεί να είναι πλούσιος πολύ και να μη δουλεύει...

Αυτά και πολλά άλλα πέρασαν από τη σκέψη του αξεδιάλυτα. Στη θεία του δεν αποφάσιζε να πάει. Εκείνη αν και του είχε πει, πως αν δεν πήγαινε να μείνει μαζί της δεν ήθελε να τον ξέρει, δεν τόκαμε... Μέρα παραμέρα του πήγαινε φαγητό... Έπαιρνε τ' άπλυτα ρούχα του και του τα ξαναπήγαινε πάλι καθαρά και μπαλωμένα.

Τις ελεύθερες ώρες του τ' απογεύματα δεν έπαιζε με άλλα παιδιά. Περπατούσε ή καθόταν κάπου και πάντα ο ίδιος κύριος με το δίδραχμο και κάνα δυο άλλοι του πετούσαν δραχμές ή δίδραχμα.

Για να πάρεις τετράδια και μολύβια του έλεγαν... Μια μέρα δεν πήγε σχολείο... Πήγε στην πλατεία... Δεν άπλωνε το χέρι του, αλλά πολλοί περαστικοί βλέποντας άλλους που του έδιναν, έδιναν κι αυτοί. Τώρα έκανε τακτικές απουσίες...

Ο κύριος μια μέρα πήγε κοντά του και του είπε: Σου είπα να σε βοηθήσω και αρνήθηκες. Τώρα έγινες ζητιάνος και η τσέπη σου είναι γεμάτη. Κάποιον πρέπει νάχεις μεγάλο φίλο, που θάναι σαν πατέρας σου να σου φυλάει τα χρήματα που μαζεύεις...

Σε ξαναρωτώ πάλι... Είμαι φίλος και θέλω το καλό σου... Θέλεις να μου δίνει αυτά που μαζεύεις να στα φυλάω και να σου δίνω μόνο όσα έχεις ανάγκη;
Ο κύριος τον χάιδεψε στα μαλλιά... Τα χείλη του στάζαν μέλι... Ναι, είπε ο Δημητρός.

Χρειάζομαι ένα καλό φίλο να τον έχω σαν πατέρα.

Ο Δημητρός έβγαλε από την τσέπη του μια χούφτα φραγκοδίφραγκα και τα έδωσε στον κύριο Λουκά, που τα τσέπωσε... Άξαφνα όμως δυο χωροφύλακες με τα πιστόλια κατά πάνω του. Του φώναζαν: Ψηλά τα χέρια... Και συ μικρέ μη σε ξαναδούμε παρέα μ' αυτό εδώ το παλιόμουτρο... Είναι παλιάνθρωπος... Μαθαίνει τα παιδιά να ζητιανεύουν και τους τα μασάει. Είναι κι άλλοι μαζί του... Συμμορία ολόκληρη.

Του ζήτησαν τα στοιχεία του. Ο Δημητρός τα έδωσε. ΄Ακου λοιπόν, επειδή σε πιάνουμε για πρώτη φορά να ζητιανεύεις είσαι ελεύθερος να φύγεις... Αν σε ξαναπιάσουμε θα πας φυλακή. Τ' άκουσες; Φεύγα τώρα...

Ο Δήμητρας έφυγε με το κεφάλι σκυμμένο από ντροπή μεγάλη. Πήγε σπίτι του, πήρε την τσάντα του και πήγε στη θεία του. Εκείνη μόλις τον είδε, τον αγκάλιασε και τον φίλησε...

Μ' αγαπάει λοιπόν η θεία μου; αναρωτιόταν... Ναι, μ' αγαπάει... Δεν ήθελε να φύγει από την αγκαλιά της. Την είχε τόσο ανάγκη, μετά το πάθημα του...

Έμεινε μαζί της ως την ημέρα που την έχασε για πάντα και την έκλαιγε για πολύ καιρό...

Ο Σταύρος και ο Μανώλης είναι συμμαθηταί και φίλοι. Μένουν στην ίδια πολυκατοικία και στον ίδιο όροφο. Το δεύτερο. Έχουν την ίδια ηλικία γι' αυτό πάνε και στην ίδια τάξη του ίδιου Δημοτικού σχολείου.

Συζητούν πολύ. Οι ιδέες τους συμφωνούν κι έχουν τις ίδιες φιλοδοξίες.

Κάτω από τα σχολικά τους βιβλία, κρύβουν πάντα ένα άλλο με αστυνομικά διηγήματα. Η φιλοδοξία τους είναι ν' ανακαλύψουν πρώτοι κάποιο έγκλημα.

Με αγωνία περιμένουν να τους δοθεί η κατάλληλη ευκαιρία να δράσουν...

Είναι χειμώνας και το σκοτάδι έρχεται νωρίς. Έτσι αναγκάζονται να κλείνονται πολλές ώρες στα σπίτια τους. Κάνουν όμως παρέα και περνούν καλά.

Έτσι και κείνο το απόγευμα ο Σταύρος ζήτησε από τη μάνα του να πάει στο Μανώλη να διαβάσουν και να παίξουν...

Πήγαινε, του είπε εκείνη, μα νάσαι φρόνιμος. Μην αργήσεις και γίνεσαι ενοχλητικός.

Τον βρήκε απορροφημένο να διαβάζει ένα αστυνομικό βιβλίο.

Μόλις είδε το φίλο του, τον κοίταζε με ύφος σοβαρό και είπε: Έκανες καλά και ήρθες Σταύρο. Σε ήθελα να συζητήσουμε...

Λέγε Μανώλη, λέγε... Σ' ακούω... Αν όπως λέμε, πως ζητάμε μια ευκαιρία να δράσουμε, δεν πρέπει να είμαστε υπναράδες... Μ' ακούς;

Ναι, ναι, είμαι όλος αυτιά. Λέγε παρακάτω... Που λες, μόνο έτσι θα βρεθεί η ευκαιρία... Απόψε λέω να δοκιμάσουμε την τύχη μας. Άκου πώς θα ενεργήσουμε. Η μάνα σου θα σε βάλει να κοιμηθείς. Εσύ, θα ξαπλώσεις, θα πείτε καληνύχτα και θα φιληθείτε... θα σου σβήσει το φως και θα βγει... Τότε εσύ θα ξανασηκωθείς, θα βάλεις το μπουφάν σου στην κλειδαρότρυπα της πόρτας να μη φαίνεται απ’ έξω, και θα το ξανανάψεις, θα πάρεις τα αστυνομικά σου, θα ξαναξαπλώσεις και θα διαβάζεις... Πρόσεξε μην αποκοιμηθείς... Το ίδιο θα κάνω κι εγώ...

Όταν σβήσουν τα φώτα απ’ όλα τα διαμερίσματα θα συναντηθούμε στο διάδρομο.
Πρόσεξε... θα είσαι αετονύχης. Οι κινήσεις και οι μετακινήσεις σου πρέπει να είναι αστραπιαίες και απαλές όπως περπατά η γάτα...

Δεν πρέπει να σε πάρουν είδηση πως λείπεις από το δωμάτιο σου. Μη ξεχάσεις να φορέσεις τα γυαλιά σου του ηλίου... Α... επίσης ένα καπέλο χωμένο ως τη μύτη σου, και το γιακά του μπουφάν σου σηκωμένο...

Θα με φωνάζεις Σέρλοκ. Εγώ εσένα Μπόντ...

Γιατί αυτό;

Να σου πω γιατί... Πρώτον τα μεγάλα ονόματα φέρνουν γούρι κι επιτυχία... Δεύτερον, δεν πρέπει ν' ακούγονται τα δικά μας ονόματα είναι επικίνδυνο. Α... μη ξεχάσεις να πάρεις το φακό σου...

Θα ήταν μία μετά τα μεσάνυχτα. Τα παιδιά άκουσαν θόρυβο ύποπτο... Περίμεναν λίγο... Κοίταξαν με προσοχή. Τα φώτα των διαμερισμάτων ήταν όλα σβηστά. Όταν έγινε ησυχία βγήκαν κλείνοντας τις εξώθυρες και βάζοντας τα κλειδιά στην τσέπη τους...

Παπούτσια δε φορούσαν... Περπατούσαν με τις κάλτσες τους. Σοβαροί κι αμίλητοι... Σωστά φαντάσματα.

Άξαφνα ο Σέρλοκ έδειξε με το δάχτυλο κάτι... Τα σκαλοπάτια είχαν σημάδια κόκκινα στρογγυλά.

Σταγόνες αίμα... Σταγόνες αίμα... Ψιθύρισε ο Μπόντ. Έγκλημα... Συμπλήρωσε ο Σέρλοκ, δείχνοντας πάντα με το δάχτυλο του...

Ανεβαίνοντας στον τρίτο όροφο έβλεπαν κι εκεί βαμμένα με αίμα τ' άσπρα σκαλοπάτια...

Ήταν φρέσκο. Δεν είχε ακόμα ξεραθεί...

Το έγκλημα έγινε πριν από λίγο είπε ο Σέρλοκ.

Την ώρα που ακούσαμε το θόρυβο...

Τώρα ήταν στο διάδρομο του τρίτου ορόφου...
Έξω από την πόρτα του οδοντογιατρού...
Αστραπιαία άνοιξε η πόρτα...

Με μια κίνηση και τα δυο παιδιά έριξαν τους φακούς πάνω στο γιατρό... Εκείνος φοβισμένος έκλεισε αμέσως την πόρτα του, μα τα παιδιά πρόλαβαν με το φως που έριξαν πάνω του και είδαν...

Τον είδες; Ναι... λέει ο Μπόντ. Πολύ τρομερό. ...Τι τρομερό βρε ανόητε;
Θαυμάσιο να λες... Επιτυχία εκατό τα εκατό... Η άσπρη μπλούζα που φορούσε είχε πιτσίλες από αίμα. Αυτός είναι ο δράστης... Ο δολοφόνος... είπαν και οι δυο μ' ένα στόμα... Λοιπόν ο δολοφόνος δεν κοιμάται... Κάπου έχει κρύψει το θύμα του και ζητά ευκαιρία να το εξαφανίσει... Συμφώνησαν πως έτσι πρέπει νάναι...

Ανέβηκαν μέχρι την ταράτσα... Και κει τα ίδια... Τώρα πώς θα εύρισκαν το θύμα...

Κατέβηκαν ως το υπόγειο... Βγήκαν και στην αυλή... Παντού σταγόνες από αίμα...

Για νάχει πέσει παντού, δε θα τον σκότωσε με την πρώτη... Τον κυνήγησε...
Μπορεί και να ξέφυγε τραυματισμένος... Πώς θα βεβαιωθούμε για όλ' αυτά;

Έψαξαν ολόγυρα την πολυκατοικία... Κάθε τόσο σταματούσαν μην πιάσουν τ' αυτιά τους κάποιο ύποπτο θόρυβο. Τίποτε. Κοίταξαν τώρα ψηλά στον τρίτο όροφο... Ο οδοντογιατρός είχε σβηστά το φώτα του...

Κοιμάται όμως; ρώτησαν συγχρόνως ο ένας τον άλλον. Μπα... Αποκλείεται, είπε ο Σέρλοκ... Μπορεί να κατεβάσει το θύμα του με σκοινί τσουβαλιασμένον από το μπαλκόνι του...

Μου ήρθε μια σκέψη Σέρλοκ... Το αποκλείεις να είναι το θύμα ο γιατρός; Να του επιτέθηκε ο δολοφόνος και κείνος για να αμυνθεί τον πυροβόλησε και τον τραυμάτισε; Και τώρα να έχει διαφύγει ο δολοφόνος, και να έχουν χαθεί τα ίχνη του;

Εκείνη τη στιγμή ένα αυτοκίνητο με σβηστά φώτα σταμάτησε απ' έξω στο δρόμο στο σκοτεινότερο σημείο.

Είδαν τη σκιά ενός άντρα να βγαίνει με προφύλαξη από μέσα.
Ένας σκύλος γαύγιζε... Ύστερα ένας άλλος...

Ήταν κρυμμένοι μα σε σημείο που έβλεπαν χωρίς να μπορεί να τους δει κανείς.

Ο άνθρωπος του αυτοκινήτου μπήκε στην πολυκατοικία. Ποιος να ήταν;

Πήγαινε Μπόντ και πάρε τον αριθμό...

Με πολύ προφύλαξη έγινε κι αυτό.

Περίμεναν αρκετή ώρα... Δεν ακουγόταν τίποτε. Είχαν και το φόβο μη τους παρακολουθούσε ο δολοφόνος, που ίσως να μην είχε διαφύγει γιατί τον εμπόδιζαν με την παρουσία τους...

Σκέφτηκαν να γυρίσουν στα δωμάτια τους...
Ίσως, το πρωί θα το έγραφαν οι εφημερίδες...
Πίσω τους νιαούριζε μια γάτα...

Γύρισαν απότομα και οι δυο ρίχνοντας φως πάνω της με τους φακούς...
Τα μάτια της έλαμπαν παράξενα. Ξανανιαούρηξε. Η φωνή της ήταν πονεμένη... Η άσπρη τρίχα της ήταν λερωμένη... Ήταν κόκκινη, από αίμα... Πονούσε και κούτσαινε...

Περίεργο... είπαν και οι δυο μαζί. Δεν είναι δυνατόν να είναι το θύμα... Και ο γιατρός με τη ματωμένη μπλούζα;

Κοιτάχτηκαν κουνώντας τα κεφάλια τους με απογοήτεψη

Άλλη φορά θα είχαν ίσως καλύτερη τύχη.

Το σπίτι της κυρα-Καλής ήταν από τ' ακρινά του χωριού. Ένα πέτρινο σπίτι με κεραμίδια, με μια πελώρια μαντρογυρισμένη αυλή μπροστά του που έκλεινε με μια μεγάλη ξύλινη πόρτα. Δίπλα στο σπίτι ήταν ένα καλύβι χτισμένο με πείρα, ξερολιθιά, για αποθήκη που έβαζε η κυρα-Καλή τα εισοδήματα, τους καρπούς, σιτάρι, αραποσίτι, το λάδι και το κρασί που έβγαζε η γη της, τα χτήματα της, οι κόποι κι ο ιδρώτας της. Πίσω από το καλύβι αποθήκη, ήταν κι ένα άλλο καλύβι χτισμένο με πλήθρες που έβαζε τα ζωντανά της, μια κατσίκα, δυο προβατίνες και τη γαϊδουρίτσα της. Πίσω από τα καλύβια ήταν ο κήπος της περιφραγμένος με σύρμα, που φύτευε λαχανικά, σ' άλλες βραγιές χειμωνιάτικα και σ' άλλες τα καλοκαιρινά.

Η κυρα-Καλή εκεί έζησε τα πιότερα χρόνια της ζωής της. Πήγε εκεί, δρασκέλισε την πόρτα του σπιτιού, εικοσάχρονη κοπέλα, νυφούλα, στηριγμένη στο μπράτσο του εικοσιοχτάχρονου συντρόφου της, με την ψυχή γεμάτη όνειρα κι ελπίδες για μια Ζωή ευτυχισμένη. Φύτεψε στην αυλή τριανταφυλλιές που άνθιζαν κι έκαναν όμορφα βελούδινα τριαντάφυλλα σαν ερχόταν η άνοιξη κι έμπαινε ο Απριλομάης. Φύτεψε κι άλλα, άνθια και κλαριά που ανθοβολούσαν ολοχρονίς. Το καλοκαίρι μοσκοβόλαγε ο τόπος από τους βασιλικούς και τις βιολέτες. Τις βιολέτες τις φύτευε τις διπλογιορτάδες, για να γίνονται διπλές και τσουπωτές.

Φύτευε ακόμα τζίνια και κατηφέδες.

Ένα χρόνο ήταν παντρεμένοι η κυρα-Καλή κι ο Ανδρέας ο άνδρας της όταν γεννήθηκε ο πρώτος γιος τους ο Αντώνης. Ήσαν ευτυχισμένοι. Ο καιρός πέρναγε, το παιδί μεγάλωνε, κόντευε να κλείσει τα δυο του χρόνια και σε πέντε μήνες περίμεναν να έρθει στον κόσμο και το δεύτερο τους παιδί. Το πρόσωπο της κυρα-Καλής έλαμπε από χαρά που την συμμεριζόταν κι ο σύντροφός της.

Ήταν 28 του Οκτώβρη του 1940 που η καμπάνα της εκκλησιάς άρχισε να χτυπάει ανεξήγητα, τρελά, ασυνήθιστα. Δεν έλεγε να σταματήσει. Όλοι βγήκαν στις στράτες, στην πλατεία του χωριού, να δουν, ν' ακούσουν τι συμβαίνει, και μια κραυγή απλώθηκε παντού που για μια στιγμή έκανε τους ανθρώπους να σιαστίσουν και να παγώσουν. «Πόλεμος»! «Πόλεμος»! «Επιστράτευση»! «Οι Ιταλοί μας κήρυξαν τον πόλεμο, έκαναν επίθεση στην Ήπειρο»!

Μετά το πρώτο ξάφνιασμα, όλοι συνήλθαν, παράτησαν τις δουλιές τους και οι άνδρες ετοιμάστηκαν να πάνε στα σύνορα για να διώξουν τους εχθρούς που πέρασαν την πατρίδα τους ξέφραγο αμπέλι. Ο Ανδρέας, ο άνδρας της κυρα-Καλής, παράτησε το Ζευγάρωμα, τα βόδια ζεγμένα και τ' αλέτρι στο χωράφι στην Πέρα-μεριά, φίλησε τη γυναίκα του, που σφούγκισε με την ποδιά της ένα δάκρυ που κύλισε απ' τα μάτια της, σήκωσε στην αγκαλιά του το μικρό Αντώνη τον φίλησε και του χάιδεψε το κεφάλι, τα σγουρά μαύρα μαλλιά του.

-Το χρέος στην πατρίδα, γυναίκα, με καλεί, είπε ο νέος άνδρας.

-Να πας στο καλό. θα σε καρτεράμε νικητή, του αποκρίθηκε η γυναίκα.

Δρασκέλισε την πόρτα και τράβηξε για το σταθμό του τρένου. Στη δημοσιά συνάντησε κι άλλους που πήγαιναν στον ίδιο προορισμό. Το τρένο φορτωμένο, γιομάτο λεβέντες, έφυγε αγκομαχώντας. Σε λίγες μέρες η κυρα-Καλή έμαθε πως ο άνδρας της έφυγε για την Ήπειρο, για το μέτωπο.

Τα νέα από το μέτωπο της Αλβανίας, ήταν ευχάριστα. Η μια νίκη διαδεχόταν την άλλη. Η Βόρειος Ήπειρος υποδεχόταν τους νικητές. Οι Βορειοηπειρώτες με ανοιχτή αγκαλιά δέχονταν τ' αδέλφια τους, τους Έλληνες φαντάρους. Πίσω, στην πατρίδα, στις πόλεις και στα χωριά σε κάθε νίκη οι καμπάνες χτύπαγαν χαρούμενα και διαλαλούσαν παντού το θρίαμβο της μικρής Ελλάδας που νικούσε έναν μεγάλο στρατό σαν της Ιταλίας. «Ζήτω ο στρατός μας», «Ζήτω η Ελλάδα », έλεγαν όλοι με περηφάνεια.

Δύο μήνες μετά το φευγιό του άνδρας της για το μέτωπο, η κυρα-Καλή πήρε το μαντάτο πως ό άνδρας της έπεσε ηρωικά πολεμώντας για την τιμή και την ελευθερία της πατρίδας και η πατρίδα τον ευγνωμονούσε.

Μαυροφορέθηκε και έκλαψε απαρηγόρητη τον άνδρα της, τα νιάτα του και μαζί τις ελπίδες και τα όνειρα που είχαν κάνει για τη ζωή τους. Μαζί του πέθαναν κι αυτά. Καταράστηκε τον πόλεμο με τις συμφορές του κι εκείνους που κάνουν τους πολέμους. Μόνη της, χωρίς την παρουσία του συντρόφου της, τρεις μήνες αργότερα, γέννησε το δεύτερο παιδί της, έν’ αγόρι, που το Βάφτισε και του ‘δοσε τ' όνομα του πατέρα του δεν είχε την τύχη να τον γνωρίσει. Ο πόλεμος και οι ανόητοι που τον ξεκίνησαν, στέρησαν από τον μικρό Ανδρέα το χάδι, το νανούρισμα, το στήριγμα του πατέρα.

Μετά ήρθαν τ' ανάποδα χρόνια της κατοχής, γέμισε ο τόπος Γερμανούς και Ιταλούς καταχτητές, χρόνια δύσκολα, μαύρα, στέρηση, φόβος, πείνα και δυστυχία. Σαν έφυγαν εκείνοι, όλοι οι καταχτητές φεύγουν αργά ή γρήγορα, ήρθαν τα καταραμένα χρόνια του εμφύλιου που σκότωνε ο αδελφός τον αδελφό, ο γείτονας το γείτονα, ο φίλος το φίλο. Ας πάνε στον αγύριστο τέτοια χρόνια.

Η Κυρα-Καλή αγωνιζόταν ν' αναστήσει τα ορφανά της, να τους προσφέρει τα πάντα μόνη της και να τα κάνει ανθρώπους σωστούς, χρήσιμους στην κοινωνία. Δούλευε ασταμάτητα όλη μέρα. Τη βοήθαγε και μια μικρή σύνταξη που η πατρίδα της έδωσε, μικρό αντίδωρο για τη Ζωή και τα νιάτα του άνδρα της που χάθηκε πολεμώντας στα χιονισμένα βουνά της Αλβανίας.

Τα χρόνια έφευγαν, το ένα μετά το άλλο, διάβαιναν γοργά, τα παιδιά της κυρα-Καλής μεγάλωναν, γίνονταν έφηβοι, τέλειωσαν το σχολικό, τέλειωσαν και τη στρατιωτική τους υποχρέωση και γύρισαν στο χωριό. Δύσκολα χρόνια, δουλειές δεν υπήρχαν και η γη, λίγη στο μερτικό τους και φτωχή, αδυνατούσε να τους θρέψει και να τους χαρίσει μια Ζωή σύμφωνη μ' εκείνη που είχαν φτιάξει στα όνειρα τους. Τότε ο κόσμος έφευγε και πήγαινε μακριά, στην ξενιτιά, να βρει" την τύχη του. Νέοι, παλικάρια που σαν πιάναν την πέτρα την έστι6αν και κορίτσια σαν τα κρύα νερά, ξεκίναγαν για την Αμερική, τον Καναδά, την Αυστραλία αλλά και για την Ευρώπη, Βέλγιο και Γερμανία, πήγαιναν να δουλέψουν. Όλοι τους έλεγαν πως πάνε για λίγα χρόνια, να μαζέψουν λεφτά και να γυρίσουν στον τόπο τους πάλι για να ταχτοποιήσουν τη Ζωή τους καλύτερα.

Τα παιδιά της κυρα-Καλής το σκέφτονταν από καιρό μα δίσταζαν να της το πουν. Μια μέρα μετά το φαΐ, δειλά-δειλά, της το ξεστόμισαν:

- Ξέρεις, μάνα, για λίγα χρόνια θα πάμε, να καζαντήσουμε και θα ξανάρθουμε γρήγορα κοντά σου. Να, να φτιάξουμε ένα σπίτι ακόμα. Αν παντρευτούμε, τούτο δε μας χωράει όλους· νύφες, παιδιά πού να χωρέσουμε; Εδώ στον κήπο θα χτίσουμε το καινούριο σπίτι και θα μας έχεις όλους κοντά σου, είπε ο Ανδρέας.

- Δε θα πάμε μακριά, είπε ο Αντώνης, εδώ δυο Βήματα, στο Βέλγιο θα πάμε.

- Ούτε πέλαγα ούτε ωκεανούς θα περάσουμε με Βαπόρια κι αεροπλάνα. Με το τρένο θα πάμε. Ο καιρός περνάει γρήγορα και σαν πλουτίσουμε θα γυρίσουμε με κούρσες, κουρσάρες δικές μας, θα δεις, είπε ο μικρός, ο Ανδρέας.

Στην αρχή κουβέντα δεν ήθελε να ακούσει η μάνα μα με τα πολλά τους έδωσε την ευχή της. Και πέταξαν σαν πουλιά κι έφυγαν τα παιδιά της κυρα-Καλής. Τα ξεπροβόδισε στο τρένο για το μισεμό και δεν έλεγε να τ' αφήσει από την αγκαλιά της, τα μάτια της έτρεχαν βρύσες η καρδιά της πήγαινε να σπάσει από την τρικυμία των συναισθημάτων που την πλημμύριζαν. Ήρθαν τα πρώτα γράμματα από τα παιδιά, όλα ρόδινα τα έγραφαν στη μάνα τους, καλή δουλειά, πολλά λεφτά, καλή Ζωή κι ας μην ήταν έτσι κι ας ήταν δύσκολα όλα εκεί στην ξενιτιά. Η μάνα κοιμόταν και ξύπναγε με το μυαλό της στα ξένα. Καρτεράνε τον ταχυδρόμο κάθε πρωί για να της φέρει ευχάριστα απ' το Βέλγιο.

Τα χρόνια πέρναγαν αλλά τα παιδιά δεν έλεγαν να πάρουν τη στράτα του γυρισμού. Ο μεγάλος, ο Αντώνης, της έγραψε πως Βρήκε μια κοπέλα καλή που την αγαπούσε και της Ζητούσε την ευχή της για να παντρευτεί. Του έγραψε και τους ευχήθηκε να ευτυχίσουν. Μέσα της όμως, χωρίς να το ομολογεί ούτε στον άγγελο της, λυπήθηκε, πικράθηκε, που δεν θα ήταν παρούσα στη χαρά του παιδιού της. Το καλοκαίρι το πρώτο μετά το γάμο, ο Αντώνης πήρε τη γυναίκα του, τη Βελγίδα και ήρθαν στην Ελλάδα, στο χωριό να δει τη μάνα του και να γνωριστούν νύφη και πεθερά. Εκείνο το καλοκαίρι, ήταν για την κυρα-Καλή, από τα λίγα ευτυχισμένα καλοκαίρια που θυμόταν στη Βασανισμένη της Ζωή. Η νύφη της ήταν όμορφη και καλόκαρδη κοπέλα και στο πρόσωπο της η ηλικιωμένη είδε την κόρη που δεν είχε. Έφυγαν με την υπόσχεση πως θα έρχονταν τακτικά να τη Βλέπουν.

Ο δεύτερος γιος της, ο Ανδρέας, ήρθε ένα καλοκαίρι στο χωριό στη μάνα του και παντρεύτηκε μια κοπέλα από το διπλανό χωριό. Η χαρά της κυρα-Καλής δεν περιγραφόταν. Έλαμπε το πρόσωπο της στην τελετή του γάμου στη εκκλησία. Τούτος, σκεφτόταν, θα γυρίσει για να μείνει στην πατρίδα, θα τον φέρει η γυναίκα του που είναι Ελληνίδα, χωριατοπούλα, θ' αποθυμήσει τη μάνα της, στον τόπο της. Ο καιρός πέρναγε και η κυρα-Καλή καρτέραγε, όλο και καρτεράνε. Τα μαλλιά της έγιναν ασημιά και τα πόδια της Βαριά. Τα κόμπια της όλα, η μέση της, το κορμί της πονούσαν μα της Ζέστανε η ελπίδα την ψυχή κι αυτό την κράταγε όρθια.

Κάποια μέρα ήρθε απ' τα ξένα ένα άσχημο μαντάτο. Ο Ανδρέας έπαθε ατύχημα στο εργοστάσιο που δούλευε. Κάποιο μηχάνημα, ένα σίδερο βαρύ, έτσι είπαν ποιος το 'δε, έπεσε πάνω στα πόδια του και του τα σακάτεψε. Οι γιατροί για να του σώσουν τη Ζωή, του έκοψαν και τα δυο του πόδια λίγο πιο κάτω από τα γόνατα. Του έβαλαν ξένα πόδια τεχνιτά. Μια χαρά είναι, της είπαν, τώρα η επιστήμη κάνει θαύματα, τα ξένα μέλη λειτουργούν σαν αληθινά. Έτσι της έγραψε κι ο Ανδρέας για να μην στεναχωριέται. Πώς να της γράψει πως περπατάει κουτσαίνοντας και με μαγκούρα; Δεν ήθελε να της δώσει κι άλλη πίκρα. Του έδωσαν μια μικρή αναπηρική σύνταξη και τον έδιωξαν από τη δουλειά. Δούλευε η γυναίκα του σε εργοστάσιο μα και πάλι δύσκολα τα βόλευαν, είχαν βλέπεις και δυο παιδιά μικρά. Η κυρα-Καλή κατάλαβε πως το σπίτι στον κήπο δεν θα χτιζόταν ποτέ. Η νύφη της, η κοπέλα από το διπλανό χωριό, όσο και να ήθελε δεν μπορούσαν, δεν είχαν τα οικονομικά να γυρίσει με την οικογένεια της για πάντα στην πατρίδα.

Δυο χρόνια μετά το ατύχημα που άφησε σακάτη τον Ανδρέα ήρθε το χειρότερο. Ένα αυτοκίνητο παρέσυρε τον Ανδρέα καθώς πήγαινε, απέναντι από το σπίτι του, ν' αγοράσει τσιγάρα. Τον τραυμάτισε βαριά και την άλλη μέρα στο νοσοκομείο άφησε τη στερνή του ανάσα. Το ξένο χώμα τον αγκάλιασε και η μάνα του έπαψε να τον καρτεράει πια. Έκλαιγε ασταμάτητα όλη μέρα. Τις νύχτες την έπαιρνε κλαίγοντας ο ύπνος κι ανάπαυε λίγο το κουρασμένο της κορμί. Εφιάλτες της τάραζαν τον ύπνο και ξύπναγε μουσκίδι στον ιδρώτα. Και πέρναγε τη νύχτα ίσαμε να ξημερώσει προσπαθώντας να συγκεντρώσει το μυαλό της, που έτρεχε στα περασμένα και στα τωρινά, κι έκλαιγε συνέχεια.

Μια μέρα η καρδιά της άρχισε να πονάει· μούδιασε τ' αριστερό της χέρι κι ένιωσε και πόνο στην πλάτη. Είπε πως θα τελειώσει μα άντεξε. Ο αγροτικός γιατρός, που έτρεξαν και φώναξαν οι γειτόνοι, είπε πως είχε πάθει στηθαγχικό σύνδρομο και της έγραψε φάρμακα. Της είπε να μην κουράζεται και να μην στεναχωριέται.«Ως εδώ Θε μου έλεγε, φτάνει πια, δεν αντέχω άλλο».

Πέρασαν πέντε χρόνια. Ένα καλοκαιρινό πρωινό ήρθε ένα τηλεγράφημα: «Μάνα, ερχόμαστε την 1η Αυγούστου για ένα μήνα, φιλιά, Αντώνης».

Χάρηκε η κυρα-Καλή, πέρασαν οι μέρες και ήρθε η πρώτη Αυγούστου που έφερε στο χωριό τον Αντώνη, τη γυναίκα του την Έλεν και το παιδί τους τον Ευγένιο, παλικαράκι πια. Όλοι χάρηκαν για το αντάμωμα και η κυρα-Καλή ξέχασε για λίγο τις πίκρες και γέλασαν λίγο τα χείλη της. Η άρρωστη καρδιά της χτύπησε χαρούμενα μέσα στα στήθια της. Της Παναγιάς, στη χάρη Της, πήγε στην εκκλησιά και άναψε μια μεγάλη λαμπάδα, ίσαμε το μπόι της, για να Την ευχαριστήσει που της έφερε πίσω τα παιδιά της, που της έδωσε τέτοια χαρά. «Μάνα είναι» σκέφτηκε, «και η Παναγιά και ξέρει από πόνο μάνας». Ο καιρός πέρναγε γρήγορα, ο μήνας τελείωνε και σε πέντε μέρες θα έφευγαν τα παιδιά. Όσο πλησίαζε η μέρα του χωρισμού, τόσο σκοτείνιαζε η καρδιά της γερόντισσας.

—Μη στεναχωριέσαι, μάνα, της έλεγε ο Αντώνης, του χρόνου το καλοκαίρι θα είμαστε πάλι εδώ.

—Αλήθεια σου λέει, μάνα, της έλεγε η νύφη της. Η Ελλάδα είναι μια χώρα πανέμορφη, έχει ήλιο, θάλασσες όμορφες καθαρές και γλυκά, νόστιμα φρούτα μα πάνω απ' όλα έχει εσένα και θα ξανάρθουμε. Τα ίδια της έλεγε και το εγγόνι της.

—Να είστε καλά, παιδάκια μου, να 'χετε την ευχή μου, τους έλεγε εκείνη.

Ένα βράδυ εκεί που κάθονταν στο καθιστικό, μετά το φαΐ, ο Αντώνης ένιωσε μια αδιαθεσία.

—Να φωνάξουμε το γιατρό, είπε η μάνα.

—Δεν είναι τίποτα, θα περάσει, είπε ο Αντώνης.

—Έφαγες πολύ, του είπε η γυναίκα του. θα σου φέρω μια σόδα να πιεις.

Δεν πρόλαβε η Έλεν, η γυναίκα του, να κάνει ένα βήμα και ο Αντώνης έβαλε το χέρι του στη θέση της καρδιάς και το πρόσωπο του παραμορφώθηκε από τον πόνο. Τρέξανε, ο γιος του μαζί με το γείτονα τους το Βαγγέλη, για το γιατρό μα μόλις ήρθε ο γιατρός ήταν αργά. Ο Αντώνης έγειρε δίπλα κι έμεινε ακίνητος εκεί καθισμένος στη πολυθρόνα. Οι φωνές και τα κλάματα της μάνας του και της γυναίκας του ακούστηκαν μέσα στη νύχτα πολύ μακριά, μέχρι την πλατεία του χωριού.

—Δε γινόταν τίποτα, είπε ο γιατρός, έπαθε οξύ έμφραγμα του μυοκαρδίου.

Έτσι έχασε η κυρα-Καλή και το άλλο της παιδί. Τα έχασε και τα δυο της βλαστάρια που για χάρη τους είχε φάει τη χηριά και τη φτώχεια με τη χούφτα. Όλοι είπαν πως δεν θ' αντέξει η καρδιά της, πως θάχουν δυο κηδείες αντίς για μια. Κι όμως άντεξε. Σαν σαράντησε ο Αντώνης και κάναν το μνημόσυνο, η Έλεν είπε στην κυρά-Καλή να ετοιμαστεί για ταξίδι στο Βέλγιο.

—Μάνα, θα σε πάρουμε μαζί μας, αρκετά έμεινες μόνη.

—Τι να κάνω εκεί εγώ, κορίτσι μου, στα ξένα τώρα στα γεράματα, για τέτοια είμαι;

—Καλά σου λέει η μαμά μου, γιαγιά, της είπε ο εγγονός της, Εκεί κοντά μας είναι η θέση σου, θα σε προσέχουμε, μεγάλωσες πολύ, γιαγιά μου, θέλεις κοντά σου ανθρώπους να σ' αγαπούν και να σε φροντίσουν.

Πήγε τελικά στο Βέλγιο η γερόντισσα. Έκατσε τρεις μήνες που τις φάνηκαν ατελείωτοι και ξαναγύρισε στον τόπο της.

— Γιατί ήρθες πίσω, μωρή Καλή, τη ρώτησε η Αλέξω η γειτόνισσα της. Δεν πέρναγες καλά εκεί; Η νύφη σου καλή κοπέλα φαινόταν.

—Καλές είναι και οι δυο μου νυφάδες, Αλέξω. Και τα εγγόνια μου μ' αγαπάνε· είναι καλά παιδιά και τα τρία, Χρυσή με κάνανε να μη φύγω! Έμενα πολλές ώρες μόνη μου στο σπίτι. Οι νυφάδες μου πηγαίνανε στη δουλειά και τα παιδιά στο σχολείο, γύριζαν τ' απόγευμα στο σπίτι. Τι να 'κανα στον ξένο τόπο;

— Και τώρα τι θα κάνεις εδώ μονάχη σου;

—Δεν είμαι μόνη μου, έχω τον Αντώνη μου που με καρτεράει να πάω κοντά του. Μη μου παραπονιέται πως τον άφησα μονάχο του κι έφυγα! Έπειτα εδώ είναι ο τόπος μου, μιλάμε όλοι την ίδια γλώσσα, έχω τους γειτόνους αλλάζουμε καμιά κουβέντα, λέμε μια καλημέρα.

Πήγαινε όταν μπορούσε στο νεκροταφείο κι άναβε το καντήλι στον τάφο του παιδιού της. Έκλαιγε, του κουβέντιαζε και τ' απόθετε και άνθια που τα έκοβε από την αυλή τους. Κατόπιν με βαριά βήματα έπαιρνε τη στράτα του γυρισμού για το σπίτι. Η λειψή της καρδιά μες στο στήθος της πότε χτύπαγε γοργά, πότε ακανόνιστα, πότε πόναγε λίγο· τσιμπιματάκια μα ποιος της έδινε σημασία; Άλλωστε άρχιζε εκείνο το σφίξιμο στο στήθος και ο πόνος στην πλάτη και το μούδιασμα στο αριστερό της χέρι· τότε έπαιρνε εκείνα τα φάρμακα, τα υπογλώσσια όπως τάλεγε ο γιατρός, τα έβαζε κάτω από τη γλώσσα, έπινε και το ηρεμιστικό της κι ο πόνος πέρναγε και η μάγκενη που της έσφιγγε το στήθος χαλάρωνε. «Τι τη θέλω εγώ τη Ζωή, έλεγε, αλλά να, να πηγαίνω ίσαμε το νεκροταφείο, όσο με πάνε τα πόδια μου ν' ανάβω το καντήλι».

Παραμονή της τρανής γιορτής των Χριστουγέννων, σηκώθηκε πρωί η κυρα-Καλή, αχάραγο ακόμα και με το πρώτο χτύπημα της καμπάνας ήταν έτοιμη, βγήκε από το σπίτι της και κίνησε για την εκκλησιά. Πιο κάτω στη δημοσιά συνάντησε την Κατερίνα, μακρινή της συγγένισσα, καμιά τριανταπενταριά χρονών γυναίκα.

—Πού πας, θεια-Καλή, χαράματα; τη ρώτησε.

—Πάω στην εκκλησιά να ματαλάβω, κορίτσι μου, να ν' ανάψω κάνα κερί και να κάνω κάνα σταυρό, μέρα που 'ναι ταχιά.

—Θεια, θα 'ρχόμουν στο σπίτι σου να σε βρω, μα σαν σε συνάντησα τώρα το ίδιο κάνει. Αύριο, του Χριστού, θα χαρούμε να σ' έχουμε μαζί" μας στο τραπέζι.

—Σ' ευχαριστώ, Κατερίνα μου, την ευχή μου να 'χετε, μα τόχω σε κακό να φύγω από το σπίτι μου τέτοια μέρα. Είμαι Ζωντανή ακόμα να μην είναι μονάχο του. Σαν φύγω για το μεγάλο ταξίδι, το στερνό, θα ρημάξει, μα τότε δε θα γίνεται αλλιώς.

—Κάνε μας τη χάρη, θεια-Καλή, θα 'ρθω να σε πάρω εγώ.

—Αν ήταν να φύγω, παιδάκι μου, θα 'θελα να ήταν για στράτα μακρινή κι αγύριστη, να πάω κοντά στους ανθρώπους μου που έφυγαν, να τους ανταμώσω, στον άνδρα μου και στα παιδιά μου.

—Καλά, θεια, όπως θέλεις. Αύριο μετά το φαΐ θα 'ρθω να σου κάνω συντροφιά.

—Όπως θες, Κατερίνα μου, να 'χεις τα χίλια καλά με τη φαμελιά σου. Χτύπησε τ' ωρολόι της εκκλησιάς δώδεκα μεσάνυχτα, Βάρεσε μια, δυο, τρεις και τα μάτια της κυρα-Καλής δεν έλεγαν να σφαλίσουν. Είχε σκορπίσει το μυαλό της στα περασμένα και οι θύμισες γύριζαν στο νου της σαν κινηματογραφική ταινία, πού και πού καμιά στάλα χαράς και πέλαγα οι πίκρες, πόνοι, δάκρυα, ξενιτεμοί, θάνατοι. Και ήρθαν ψες-προψές οι καρποστάλ, σκεφτόταν, από το Βέλγιο με τις ευχές από νυφάδες κι εγγόνια, «Χρόνια πολλά», «Καλά Χριστούγεννα», «Καλή Πρωτοχρονιά». Και πώς να 'ναι καλά; σκεφτόταν. Τριγύρω σκοτάδι πουθενά φως και γεράματα και πόνοι ουλούθε, σ' όλα τα κόμπια. Κι εκείνο το σφίξιμο στο στήθος ξανάρχισε κι ο πόνος στην πλάτη και το μούδιασμα στ' αριστερό της χέρι κι η ανάσα της δύσκολη. Σηκώθηκε, άνοιξε το παραθύρι, είδε φως απέναντι στο σπίτι του γείτονα της του Βαγγέλη.

—Βαγγέλη, Ελένη, Βαγγέλη, φώναξε.

—Τι τρέχει θεια; της φώναξαν.

—Τρεχάτε, ελάτε, είπε και σωριάστηκε καταγής. Οι άνθρωποι είχαν σηκωθεί κι ετοιμάζονταν για την εκκλησία· σαν άκουσαν τις φωνές έτρεξαν. Ο Βαγγέλης πήδησε μέσα από τ' ανοιχτό παράθυρο, η πόρτα ήταν κλειδωμένη από μέσα· Βρήκε λιπόθυμη τη γριούλα, της μίλησε, της έτριψε τα χέρια, της ένιψε το πρόσωπο με νερό κι εκείνη συνήλθε.

—Στην πολυθρόνα, Βαγγέλη μου, σ' εκείνη που έσβυσε ο Αντώνης μου, ψιθύρισε η γυναίκα.

Την έβαλαν στην πολυθρόνα, έμεινε η Ελένη δίπλα της κι ο Βαγγέλης έτρεξε για το γιατρό. Η κυρα-Καλή έγειρε δίπλα και ξεψύχισε. Μετά το σχόλασμα της εκκλησίας η καμπάνα χτύπησε λυπητερά. Όλοι έμαθαν πως τα Βάσανα της συγχωριανής τους της κυρά-Καλής τέλειωσαν. Όλοι είχαν να πουν πως ήταν μια καλή αλλά Βασανισμένη γυναίκα.

—Δε μπορεί, θα είχε προαίσθηση, κάποιο όνειρο θα είδε, είπε η Κατερίνα. Της τόλεγε ο οδηγός της.

—Πώς το λες, τι ξέρεις; Τη ρώτησε η Ελένη.

—Χθες την κάλεσα να 'ρθει να φάμε μαζί σήμερα, μέρα που 'ναι και ξέρεις τι μου είπε;

—Πού θες να ξέρω, πεσ' το Χριστιανή μου, είπε η Ελένη.

—«Αν ήταν να φύγω, μια τέτοια μέρα, θα 'θελα να ήταν για στράτα μακρινή κι αγύριστη, παιδάκι μου, να πάω κοντά στους ανθρώπους μου που 'φυγαν για να τους ανταμώσω, στον άνδρα μου και στα παιδιά μου», έτσι μου είπε, κι έφυγε.

—Φαίνεται πως ο θεός άκουσε την επιθυμία της και της έκανε το χατήρι. θα ήταν η ώρα ανοιχτή και τα λόγια της πήγαν κατευθείαν στου Θεού τ' αυτί, είπε η Αγγέλω, μια γειτόνισσα.

—Ας πάει στη συγχώρεση, ξεκουράστηκε,είπε ο Βαγγέλης.

—Ήταν καλή γυναίκα, τόσα χρόνια στην γειτονιά την ξέρουμε αλλά κι όλοι στο χωριό την ξέρουν και με τόσα Βάσανα τώρα θα είναι σίγουρα στον παράδεισο αντάμα με τους δικούς της, ξαναμίλησε η Αγγέλω.

Η καμπάνα Νταν...Νταν...Νταν... λυπημένα, ακουγόταν σ' όλο το χωριό.... Έκλαιγε κι εκείνη μαζί με τους χωριανούς για την Καλή, τη σπουδαία γυναίκα που έφυγε.


Εκεί που δεν είχαν τι να κάνουν, τι να πουν οι άνθρωποι σ' εκείνο το μικρό χωριό και στ' άλλα χωριά εναγύρω και πέθαιναν από ανία και πλήξη, το θέμα τους ήρθε ουρανοκατέβατο εκεί που δεν το περίμεναν. Κι έγινε η απασχόληση τους, τι Λέω, η απόλαυση τους. Το συζητούσαν παντού, στις ρούγες, στις αυλές και στις ξώπορτες οι γυναίκες, στους καφενέδες και τα κρασοπουλιά οι άνδρες, στα σοκάκια και στις αλάνες τα παιδιά.

—Τα μάθατε, τα μάθατε; Η Όλγα έφυγε, έλεγε ο ένας.

—Έφυγε; πού πήγε, στην πατρίδα της τη Ρωσία; ρωτούσε ο άλλος.

—Όχι! Όχι! Παράτησε τον άνδρα της το Σωτήρη, κι έφυγε, έσπευδαν να τους ενημερώσουν όσοι ήξεραν καλύτερα.

—Αμ τι καρτέραγε ο Σωτήρης; Κοριτσάκι η Όλγα κι εκείνος εξηντάρης, σιτεμένος, με 'κείνον θα καθόταν, είπε άλλος.

—Και φαινόταν καλό κορίτσι, αλλά σαν χόρτασε φαΐ δώθε πάν’ οι άλλοι, δεν τίμησε το ψωμί που έφαγε, είπε μια φαρμακόγλωσσα.

—Έτσι είναι οι ξένες, τι περιμένεις; «Παπούτσι απ' τον τόπο σου κι ας είν' και μπαλωμένο». Ξένη ήθελε ο Σωτήρης και πήρε την Όλγα. Κανείς δεν ξέρει πούθε κρατάει η σκούφια της και τώρα που 'φυγε θα ντρέπεται να βγει στην στράτα και στον καφενέ, είπε μια άλλη.

Οι γλώσσες δούλευαν ασταμάτητα, έκοβαν κι έραβαν, απορώ πως δεν πάθαιναν υπερκόπωση.

Την Όλγα την είχα συναντήσει καμιά δεκαριά φορές στο γραφείο που δούλευα. Είχε έρθει για δουλειές και μου έκανε άριστη εντύπωση. Ευγενική, με τα σπαστά ελληνικά της, με το γλυκό χαμόγελο που φώτιζε το κουκλίστικο πρόσωπο της, μελαχρινή, κοντούλα, γεμάτη κι αφράτη με τη δροσιά των εικοσιπέντε χρόνων της ήταν χάρμα οφθαλμών. Σ' ενάμισο χρόνο μαθεύτηκε πως παντρεύτηκε σε στενό οικογενειακό κύκλο σ' ένα ξωκλήσι με το Σωτήρη το ανύπαντρο γεροντοπαλίκαρο του σπιτιού που δούλευε.

Στα χωριά όλα μαθαίνονται. Ακούστηκε παντού για το πόσο καλή κοπέλα ήταν η Όλγα, και τι καλή νοικοκυρά, φιλόξενη και γλυκομίλητη, πρόσεχε τον πεθερό της και καλοδεχόταν τους συγγενείς. Όλοι όσοι ήξεραν καλοτύχιζαν το Σωτήρη που από το διάλεξε-διάλεξε, η μια του βρώμαγε η άλλη του μύριζε, από τον εγωισμό του, ήταν Βλέπεις μοναχογιός και νοικοκυρόπαιδο, κόντευε να μείνει μαγκούφης. Μα να που ο θεός τον καλοκάρδισε και του έτυχε ο πρώτος αριθμός του λαχείου. Η μοίρα του είχε τάξει την Όλγα και του την έφερε από την άλλη άκρη του κόσμου από τη Ρωσία, έλεγαν κάποιοι. Άλλοι, έλεγαν, πως ήταν καλό σπίτι ανοιχτό και φιλόξενο και ο θεός τους αντάμοιψε.

Η Όλγα σαν άκουγε να τη λένε Ρωσοπόντια, κοκκίνιζε, πειραζόταν και διόρθωνε: «δεν είμαι Ρωσοπόντια, Πόντια είμαι, Ελληνίδα, Όλγα Αποστολίδου με λένε». Ήταν, έλεγαν, δασκάλα στον τόπο της, μορφωμένη κοπέλα. Ας όψεται η φτώχεια, έλεγαν κάποιοι. «Όλα τα θάματα κρατούν τρεις μέρες και το μεγάλο - της Ανάστασης του Κυρίου - έξι» λένε στο χωριό μου. Έτσι, σιγά-σιγά, ξεχάστηκε και το φευγιό της Όλγας κι ο Σωτήρης ξαναβγήκε στους καφενέδες και στις δουλειές του. Όποτε κάποιος τον ρώταγε για την Όλγα δεν έλεγε για κείνη κακιά κουβέντα, μόνο έλεγε πως δεν μπορούσε να την κρατήσει με το Ζόρι, ας πήγαινε στο καλό. Στο τέλος τον άφησαν ήσυχο και δεν τον ξαναρώτησαν για την Όλγα. Το θέμα ξεχάστηκε και οι χωριανοί έψαχναν να βρουν άλλο θέμα να ξομπλιάσουν, να περάσουν την ώρα τους και να λησμονήσουν τα δικά τους προβλήματα που σαν έβγαιναν από τη θύρα του σπιτιού τους τα σφάλιζαν μαζί της στο σπίτι και τ' άφηναν εκεί.

Είχαν περάσει δυο χρόνια πάνω-κάτω από το φευγιό της Όλγας. Είχα πάει στην Αθήνα και πέρασα από το γραφείο της φίλης μου της Βέτας, που είναι δικηγόρος, να τη δω.

—Κάτσε, μου είπε η φίλη μου, μη φεύγεις τώρα τελειώνω. Είναι μεσημέρι, θα πάμε να φάμε εδώ πιο κάτω σ' ένα εστιατόριο, είναι ευκαιρία να τα πούμε καλύτερα και να θυμηθούμε τα παλιά. Μάζεψε η Βέτα τα χαρτιά της και πήρε την τσάντα της να φύγουμε όταν στην πόρτα του γραφείου φάνηκε η Όλγα και μας χαιρέτησε.

— Κυρία Φυλλιώ, τι κάνετε, πώς από δω; είπε με έκπληξη όταν με είδε. Πλησίασε με αγκάλιασε και φιληθήκαμε.

—Η Βέτα είναι φίλη μου, συμμαθήτρια μου από το Γυμνάσιο. Εσύ πώς βρέθηκες εδώ, Όλγα, τι κάνεις; ρώτησα και η έκπληξη μου έγινε χαρά.

—Α! Η Όλγα είναι ένα εξαιρετικό κορίτσι, πελάτισσα μου και καλή υπάλληλος, είπε η Βέτα.

—Ναι η κυρία Βέτα με βοήθησε πολύ. Μου έδωσε δουλειά, φιλία, στοργή, είπε η Όλγα.

—Την αξίζεις με το παραπάνω, Όλγα μου, είπε η Βέτα.

—Πότε φεύγετε, κυρία Φυλλιώ; θέλω να σας μιλήσω, θα μου κάνατε χάρη αν γινόταν να έρθετε στο σπίτι μου.

—Θα μείνω τρεις-τέσσερις μέρες, Όλγα. Αν θέλεις αύριο το πρωί μπορώ να έρθω ή μήπως έχεις άλλη δουλειά; Αλλά θέλω να μου μιλάς στον ενικό, σε θεωρώ φίλη μου.

Συνφωνήσαμε και την επόμενη στις 10 το πρωί χτυπούσα το κουδούνι στην πόρτα της Όλγας σ' ένα διαμέρισμα κάπου στο Περιστέρι. Μου άνοιξε η Όλγα χαμογελώντας καλόκαρδα. Με πέρασε στο σαλονάκι της.

—Κάθισε μέχρι να ετοιμάσω καφέ, μου είπε.

Όσο να έρθει η Όλγα παρατηρούσα το σπίτι της που άστραφτε από καθαριότητα και μου έκανε εντύπωση το καλό της γούστο στην επίπλωση του, που ήταν απλή χωρίς να κοστίζει πολύ, μα με αρχοντιά. Σε λίγο ήρθε η Όλγα κρατώντας ένα δίσκο με τους καφέδες και μια πιατέλα γεμάτη κομμάτια κέικ.

— Ξέρεις, Φυλλιώ, όταν σε είδα ένιωσα πως συνάντησα ένα δικό μου άνθρωπο, την αδελφή μου, τη μάνα μου, πες, που είναι μακριά. Σ' ευχα-ριστώ που ήρθες σπίτι μου.

—Εκείνες τις λίγες φορές που είχαμε συναντηθεί κάτω στο χωριό, στο γραφείο μου, σε συμπάθησα και σ' εκτιμώ, Όλγα, είπα.

—Έχω τόση ανάγκη ν' ανοίξω την καρδιά μου σε μια φίλη, έτσι σε θεωρούσα και σε θεωρώ κι ας μην είχαμε έρθει πιο κοντά, Φυλλιώ, αλλά πιες τον καφέ σου, θα κρυώσει· το κέικ το έφτιαξα εγώ.

—Ευχαριστώ, όλα είναι υπέροχα,είπα.

—Τι λένε, Φυλλιώ, στο χωριό για μένα; Ο Σωτήρης τι κάνει;

—Ο Σωτήρης είναι καλά. Όσο για το τι λένε, τι να σου πω; Ό,τι και να κάνεις, ό,τι και να πεις λένε πάντα κάτι έτσι για να περνάει η ώρα τους, μικρή βλέπεις η κοινωνία, χωρίς πολλά ενδιαφέροντα οι άνθρωποι. Εσένα τι σε νοιάζει; Είσαι βλέπω μια χαρά και χαίρομαι γι αυτό, Όλγα.

—Δεν ήθελα να γίνουν έτσι τα πράγματα, δεν ήθελα να φτάσω εκεί, μα δεν άντεχα άλλο.

—Δεν είμαι 'γω που θα σε κρίνω, Όλγα, αν έχεις ανάγκη να μιλήσεις, μίλα, είμαι έτοιμη να σ' ακούσω.

Άρχισε η Όλγα να μιλάει κι ήταν χείμμαρος ο λόγος της. 

«Ξεκίνησα, Φυλλιώ, από τον τόπο μου με την ευχή των γονιών μου που υπέκυψαν στην επιμονή μου, όταν άνοιξε ο δρόμος κι ερχόταν κόσμος στη Ελλάδα. Ελλάδα ακούγαμε κι Ελλάδα δεν ξέραμε, όμως μες στην ψυχή μας, γενεές-γενεών, ήταν βαθιά ριζωμένη η γνώση πως στην Ελλάδα ήταν οι ρίζες μας. Εμείς είμαστε, λέγαμε, κλωνιά και φύλλα στο μεγάλο δέντρο του Ελληνισμού. Ο Ελληνισμός του Πόντου, κυνηγημένος από πολλούς που ήθελαν τον αφανισμό του, σκόρπισε σ' όλα τα σημεία της απέραντης χώρας που την έλεγαν Σοβιετική Ένωση. Αντέξαμε, μείναμε Έλληνες. Μιλούσαμε μεταξύ μας τα ποντιακά κρυφά, μείναμε Χριστιανοί Ορθόδοξοι και είχαμε στην καρδιά μας την Ελλάδα. Μόλις άλλαξε η πολιτική κατάσταση τα πράγματα στένεψαν, δυσκόλεψαν οικονομικά. Κάποτε θα φτιάξουν, θα γίνουν καλύτερα , μα θ' αργήσουν. Γεννήθηκα στο Ουζμπεκιστάν σ' ένα χωριό κοντά στην Τασκένδη, εκεί που έφεραν τους δικούς μου οι διαταγές του Στάλιν. Τα πράγματα δύσκολα, εγώ σαν δασκάλα δεν είχα δουλειά. Η αδελφή μου κι ο άνδρας της, γιατροί κι οι δυο, ίσα που ζούσαν. Οι γονείς μου, αγρότες, ψευτοζούσαν. Αποφάσισα κι ήρθα στην Ελλάδα να ζήσω καλύτερα και να παντρευτώ εδώ, να κάνω οικογένεια. Δύσκολα κι εδώ, δεν ήξερα τη γλώσσα που μιλάει ο κόσμος. «Αρχή είναι», είπα, «θα φτιάξουν όλα με τον καιρό, θα παλέψω». Πήγαινα και δούλευα στις λαϊκές αγορές και στα πανηγύρια με άλλους συντοπίτες μου. Μετά γνωρίστικα με κυρίες και δούλευα τ' απογεύματα και τα πρωινά, όταν δεν είχα λαϊκή, στα σπίτια τους· καθάρισμα, πλύσιμο χαλιών, τέτοιες δουλειές. Άρχισα να μαζεύω λίγα χρήματα. Μια μέρα εκεί στη λαϊκή ήρθε ένας κύριος καλοντυμένος, πλησίασε προς το μέρος μου κι έτρεξα να τον εξυπηρετήσω.

— Δε θέλω να ψωνίσω, κοπέλα μου, να σου μιλήσω θέλω.

— Σας ακούω, κύριε, είπα.

Μου είπε πως με ήθελε για δουλειά. Είχε την πεθερά μου, μια ηλικιωμένη γυναίκα, άρρωστη, κατάκοιτη από εγκεφαλικό στο χωριό. Ήθελαν μια γυναίκα να τη φροντίζει. Με έβλεπε ταχτικά στη λαϊκή, του είχα κάνει καλή εντύπωση και γι’ αυτό πρότεινε σε μένα να πάω. Αν δεχόμουν θα είχα καλό μισθό, φαγητό, στέγη και τα δώρα μου από τα παιδιά της. Αποφάσισα να πάω, δεν είχα να χάσω τίποτα αν δε μου άρεσε θα έφευγα. Έτσι βρέθηκα στο χωριό, στο σπίτι του Σωτήρη του άνδρα μου που έμενε με την άρρωστη μάνα του και τον πατέρα του που είχε περάσει τα ογδόντα του. Έμεινα, κόλλησα, καθώς έλεγε ο Σωτήρης. Καλοί άνθρωποι, ευγενική και καλόκαρδη η άρρωστη πέρναγα καλά. Νοικοκυρόσπιτο, γεμάτο το σπίτι, το κατώι γεμάτο λάδια, κρασιά, ελιές, καρπούς, φρούτα, πλούσια τα πάντα. Μετά από τόση στέρηση είπα πως ήρθα στον παράδεισο.

Ο Σωτήρης ήταν τότε πενήντα πέντε χρονών καλοστεκούμενος, καλοζωισμένος, ομορφάντρας κι εγώ εικοσιπέντε. Ήταν μαζί μου όλο περιποιήσεις κι ευγένεια. Είχα ανάγκη από ένα δικό μου άνθρωπο και τον βρήκα στο Σωτήρη. Σ' ένα χρόνο από τον πηγαιμό μου στο χωριό έφυγε η μάνα του Σωτήρη. Εγώ της έκλεισα τα μάτια, ας είναι άγιο το χώμα της. Μετά την κηδεία και το σαρανταήμερο μνημόσυνο μίλησα στο Σωτήρη.

—Τώρα πρέπει να φύγω, του είπα, τι να κάνω πια εδώ.

— Γιατί να φύγεις; Σε έδιωξε κανείς; Πού θα πας; ρώτησε κείνος. Σε χρειαζόμαστε και σ' αγαπάμε, συνέχισε, μόλις περάσει το πένθος σ' έξι μήνες, αν θέλεις θα παντρευτούμε. Δε σε θέλω για δούλα, σύντροφο μου και κυρά στο σπίτι μου σε θέλω.

Έμεινα και παντρευτήκαμε με το Σωτήρη. Στην αρχή ήμουν ευτυχισμένη. Έκανα όνειρα, είχα ένα σπίτι δικό μου, τον άνδρα μου που μ' αγαπούσε, θα κάναμε παιδιά και θα γέμιζε με παιδικές χαρούμενες φωνές το σπίτι κι η αυλή. Τα χρόνια πέρασαν, δυο-τρία, και το παιδί δεν ερχόταν. Ήθελα πολύ ένα παιδί, ήθελα να πάρω τη σκυτάλη της Ζωής μου και να την πάω πιο πέρα, γιατί εκτός των άλλων πιστεύω ότι τα παιδιά είναι εκείνα που μας διαδέχονται στη σκυταλοδρομία της Ζωής και του χρόνου. Δεν έβλεπα και στο Σωτήρη την ίδια λαχτάρα, την ίδια επιθυμία. Του είπα να πάμε σε γιατρούς κι αν υπήρχε πρόβλημα να μας βοηθήσουν. Ο Σωτήρης δεν ήθελε να πάμε σε γιατρούς, δεν ήθελε εξετάσεις. «Αν ήθελε ο θεός θα μας έδινε παιδί». Δεν ήθελε ν' ακούσει γιαυτό το θέμα πια κουβέντα, είπε.

Ο καιρός πέρναγε, εγώ έφτασα τα τριάντα κι ο Σωτήρης τα εξήντα και παιδί πουθενά. Δεν έφτανε αυτό, αγόρασε κατσίκες κι εγώ έπρεπε να τις ταΐζω, να τις αρμέγω, να πίζω το τυρί, να φροντίζω τις κότες και τα κουνέλια, να φτιάγνω κήπους, δουλειές που ποτέ δεν ήξερα να κάνω. Επιπλέον πήγαινα μαζί του στο λιομάζεμα και σ' όλες τις αγροτικές δουλειές· είχαν μεγάλη κτηματική περιουσία. Τα βράδια που πήγαινα για ύπνο πονούσαν τα πόδια μου και το κορμί μου από την κούραση. Έκανα υπομονή, μα πόσο; Ο Σωτήρης μου είχε πει πως με ήθελε σύντροφο και κυρά κι εγώ σιγά-σιγά κατάντησα να είμαι δούλα δίχως μισθό. Δούλευα για ένα πιάτο φαΐ. Από την άλλη ο πεθερός μου έκανε σ' όλα κουμάντο. Μια μέρα άλλαξα θέση σε κάποια έπιπλα στο σαλόνι για να κάνω πιο πολύ χώρο. Σαν τα είδε ο πεθερός μου πρασίνισε από το κακό του.

—Άκου να σου πω, Όλγα, αυτά να τα κάνεις στο σπίτι σου, στα έπιπλα σου και στο σαλόνι σου, είπε. Εδώ είναι το σπίτι μου, κατάλαβες;

Και η αλήθεια ήταν αυτή, Φυλλιώ, το σπίτι ήταν δικό του κι όχι του Σωτήρη, δεν του το είχε κάνει συμβόλαιο. Το σπίτι θα το άφηνε έτσι για να έρχονται όλα του τα παιδιά και τα εγγόνια του. Στο Σωτήρη είχε γράψει τη μισή περιουσία αλλά από τα εισοδήματα έπαιρνε ο πεθερός μου τα περισσότερα χρήματα. Νόμιζε,βλέπεις,πως αν είχε χρήματα θα ήταν εξασφαλισμένος, θα τον κοιτάγαμε. Δεν είχε καταλάβει πως η αγάπη των ανθρώπων σου σ' εξασφαλίσει στα γηρατειά κι όχι τα λεφτά. Άρχισα να στεναχωριέμαι, έγινα νευρική, έχασα το κέφι μου. Ένιωθα ανασφάλεια, τα χρόνια περνούσαν κι εγώ δεν είχα παιδιά, μήτε σπίτι, μήτε περιουσία, τίποτα δικό μου. Ο Σωτήρης ήταν αδύνατος χαρακτήρας, είχε αδυναμία στον πατέρα του κι έτσι γινόταν ό,τι ήθελε κείνος. Η αδελφή του Σωτήρη δεν ανακατευόταν, έκανε πως δεν καταλάβαινε τι γινόταν.

Μια μέρα είπα στο Σωτήρη να συζητήσουμε. Του πρότεινα να πάρουμε, να υιοθετήσουμε ένα παιδί. Στην αρχή είπε «να δούμε» και στη συνέχεια αρνήθηκε. Του είπα τότε πως δεν άντεχα πια να δουλεύω για ένα πιάτο φαΐ κι έτσι που πήγαιναν τα πράγματα μπορεί και να έφευγα.

—Εγώ δεν κρατώ κανέναν με το Ζόρι, μου είπε, αν θες να φύγεις άιντε στο καλό. Πάντως δε σε διώχνει κανείς. Όσο για παιδί ούτε οι πρώτοι, ούτε οι τελευταίοι θα είμαστε χωρίς παιδιά.

Ένιωσα να μη μ' αγαπάει ο άνδρας μου, ν' αδιαφορεί να μη με φροντίζει, να μη με προστατεύει. Δεν είχα από πού να πιαστώ, πού να στηριχτώ, ένιωσα μόνη και ξένη.

Ήταν, θυμάμαι, Κυριακή πρωί που ο πεθερός μου αναίτια μου μίλησε προσβλητικά, άπρεπα. Ο Σωτήρης δεν πήρε θέση. Πικράθηκα πολύ. Δεν αναγνώριζαν την προσφορά μου. Αισθάνθηκα αδικημένη, προδομένη, ένα τίποτα, ένα μηδενικό. Κατάλαβα, για μια ακόμη φορά, πως ποτέ δε με είδαν σαν οικοδέσποινα, έμεινα για αυτούς η υπηρέτρια, η ξένη. Ο Σωτήρης με τον πεθερό μου έφυγαν μετά απ' αυτό για το καφενείο. Έμεινα στο σπίτι μόνη, όπως έμενα συχνά, μαγείρεψα και τους περίμενα. Μπήκα σε μια στιγμή στη σάλα, κοίταξα εναγύρω, όλα τα πράγματα ήταν του σπιτιού, ήσαν της πεθεράς μου, τίποτα δικό μου, το ίδιο στην κρεβατοκάμαρα, στην κουζίνα, παντού. Ένα απέραντο κενό, απελπισία και μοναξιά γέμισαν την ψυχή μου.

—Τι με κρατάει εδώ μέσα; αναρωτήθηκα. Όλα είναι ξένα, εγώ τους είμαι ξένη.

Πήρα αμέσως μια βαλίτσα κι έβαλα μέσα όπως-όπως όσα ρούχα μου χώραγε, πήρα κάποια χρήματα, οικονομίες, 50-60 χιλιάδες δραχμές, τα δικαιούμουν, τόσα χρόνια δούλεψα κει μέσα και βγήκα στο δρόμο. Πιο κάτω είναι το ξωκλήσι της Παναγιάς, μπήκα μέσα άναψα κερί και την παρακάλεσα να σταθεί κοντά μου, στήριγμα μου. Πέρναγε στη δημοσιά ένα ταξί μπήκα μέσα και πήγα στο σταθμό του τρένου στο κοντινό κεφαλοχώρι. Σε λίγο ήρθε το τρένο ανέβηκα κι ήρθα στην Αθήνα.

Με φιλοξένησε μια-δυο βδομάδες μέχρι να ταχτοποιηθώ μια φίλη μου, από τα μέρη μου. Εκείνη μου σύστησε τη φίλη σου την κυρία-Βέτα. όταν τη ρώτησα για δικηγόρο. Τη δεύτερη κιόλας μέρα από το φευγιό μου πήγα και τη βρήκα . Έβαλα εμπρός τις διαδικασίες για το διαζύγιο. Της είπα την ιστορία μου και ότι δεν είχα χρήματα μα θα δούλευα και θα την πλήρωνα.

—Μην ανησυχείς για χρήματα, μου είπε. Έχεις δουλειά ή θέλεις βοήθεια;

—Δεν έχω μα θα ψάξω και κάτι θα βρω. Κάνω ό,τι δουλειά τύχει αρκεί να είναι τίμια.

Εκείνες τις μέρες έφευγε με σύνταξη η καθαρίστρια που καθάριε το μέγαρο κι έψαχναν να βρουν αντικαταστάτρια και με ρώτησε αν ήθελα ν' αναλάβω εγώ. Πήρα τη δουλειά με καλό μισθό και ασφάλεια. Μου έδωσαν κι ένα καλό ποσό προκαταβολή. Νοίκιασα τούτο το δυάρι σιγα-σιγά το γέμισα με δικά μου πράγματα. Έφτιαξα το νοικοκυριό μου. Ηρέμησα, Φυλλιώ, έχω την κούραση μου και τη μοναξιά μου μα η δουλειά μου, η ασφάλεια μου, το σπίτι μου, μου δίνουν αυτοπεποίθηση. Ζω αξιοπρεπώς. Έχω και βιβλιάριο στην τράπεζα. Μαζεύω χρήματα για ν' αγοράσω σπίτι, ας είναι μικρό αρκεί να είναι δικό μου, να μην πληρώνω νοίκι.

Το διαζύγιο προχωράει και σ' ένα μήνα τελειώνει. Δε Ζήτησα τίποτα από το Σωτήρη ούτε αποζημίωση, όπως θα μπορούσα για τα πέντε χρόνια που δούλευα κοντά του, ούτε διατροφή. Την ελευθερία μου του Ζήτησα μόνο και δέχτηκε. Του εύχομαι κάθε καλό, υγεία και να βρει την ευτυχία. Πολλοί μου λένε να παντρευτώ μα δε βιάζομαι, να ηρεμήσω ακόμη, ν' αγοράσω σπίτι και βλέπουμε. Είμαι τριανταδύο χρόνων, μέχρι τα τριάντα πέντε μπορώ να περιμένω».

Σταμάτησε, πήρε ανάσα και με κοίταξε ίσια στα μάτια να δει την αντίδραση μου.

—Εσύ τι λες Φυλλιώ; ρώτησε ανυπόμονα.

—Τι να σου πω εγώ; Εσύ ξέρεις και μπορείς να κουμαντάρεις τη Ζωή σου, απάντησα.

—Με κατακρίνεις που έφυγα, που άφησα το Σωτήρη;

—Ποια είμ’ εγώ που θα σε κατακρίνω, κορίτσι μου; είπα.

—Βρήκα τον αυτοσεβασμό μου, την αξιοπρέπεια μου σαν άνθρωπος και δε μετάνιωσα, Φυλλιώ. Ο θεός με βοήθησε και στάθηκα όρθια. Η ώρα είχε περάσει, τη χαιρέτησα, της ευχήθηκα από καρδιάς κάθε καλό και έφυγα.

Πέρασαν δυο χρόνια από τότε και μια μέρα πήρα ένα προσκλητήριο γάμου. Παντρευόταν η Όλγα και με καλούσε στο γάμο της. Η φίλη μου η δικηγορίνα με πληροφόρησε πως ο γαμπρός ήταν ένας έμπορος, καλός άνθρωπος, γύρω στα σαράντα, με καλή πελατεία. Είχε το μαγαζί του στη γειτονιά που έμενε η Όλγα. Κουμπάρα στο γάμο ήταν η Βέτα. Δε μπορούσα να πάω στο γάμο. Της έστειλα ένα δώρο και μύριες ευχές για μια ζωή ευτυχισμένη.

Δύο χρόνια μετά το γάμο της, η Όλγα με κάλεσε να γίνω νονά στο ένα από τα δίδυμα παιδιά της, στο κοριτσάκι. Το αγόρι θα το βάφτιζε η Βέτα. Πήγα με πολλή χαρά κι έβγαλα την κόρη της Όλγας, όπως η ίδια μου το ζήτησε, Φυλλιώ. Το αγοράκι η Βέτα το είπε Βασίλη, το όνομα του πατέρα της. Ο Τάσος, ο άνδρας της Όλγας, χαμογελούσε ευτυχισμένος, το ίδιο ευτυχισμένη έλαμπε δίπλα του η Όλγα. Τους λίγους καλεσμένους τους, μετά τη Βάφτιση, περιποιήθηκαν στο άνετο τεσσάρι διαμέρισμα τους που είχαν αγοράσει μαζί με τις οικονομίες τους.

Φεύγοντας, την άλλη μέρα, είχα στο νου την ευτυχισμένη τους οικογένεια. Επιτέλους η νεαρή Ελληνοπόντια από το Ουζμπεκιστάν είχε βρει την ευτυχία. Εύχομαι από αυτό το όμορφο όνειρο της να μην ξυπνήσει ποτέ.



Η ζωή κυλούσε όμορφα στο Πέτρινι της Κροατίας. Η Ντιάνα Βίλιτς, έξι χρόνων, είχε κάθε λόγο να είναι ευτυχισμένη μαζί με τη μητέρα της που είναι φαρμακοποιός, τον πατέρα της που είναι καθηγητής και το μικρό της αδερφό, το Μάρκο, που τον αγαπάει πολύ. Οι δουλειές των γονιών της πήγαιναν καλά και έκαναν όμορφα όνειρα για τη ζωή τους και το μέλλον των παιδιών τους.

Όλα αυτά ως την ημέρα που έγινε πόλεμος και τ' αναποδογύρισε όλα. Έφερε τα πάνω κάτω. Το Πέτρινι, είπαν οι "μεγάλοι", ανήκε πια στο ανεξάρτητο κράτος της Κροατίας και όχι στη Γιουγκοσλαβία. Τη Γιουγκοσλαβία την έκαναν κομμάτια, πολλά ανεξάρτητα κράτη. Οι ηγέτες της, είπαν ότι το κράτος της Κροατίας θα ανήκε στο εξής μόνο στους Κροάτες.

Στην Κροατία όμως δεν ζούσαν μόνο Κροάτες αλλά και κάμποσες εκατοντάδες χιλιάδες Σέρβοι. Τι θα γίνοταν οι Σέρβοι της Κροατίας; Μπορούσαν κάλλιστα να μείνουν στα σπίτια τους με ορισμένους όρους και προϋποθέσεις. Να ασπασθούν το θρησκευτικό δόγμα των Κροατών και από ορθόδοξοι χριστιανοί να γίνουν Καθολικοί, να σταματήσουν να μιλούν τη γλώσσα τους, να κλείσουν τα σχολεία τους και τα παιδιά τους να πηγαίνουν σε Κροατικά σχολεία. Επί πλέον οι άνδρες έπρεπε να καταταγούν στο Κροατικό στρατό. Αν έπρατταν οι Σέρβοι της Κροατίας σύμφωνα με τις διαταγές των ηγετών του τόπου, τότε δεν είχαν να φοβηθούν τίποτα, διαφορετικά έπρεπε να φύγουν. Δεν είχαν καμιά θέση στην Κροατία.

Οι Σέρβοι ήρθαν σε δύσκολη θέση, μα ούτε στιγμή δε σκέφτηκαν να υποκύψουν στις προσταγές των αρχηγών του τόπου.

- Έπρεπε να είχαμε φύγει από καιρό, όπως αρκετοί άλλοι, είπε στον άντρα της η κυρία Βέρα, η μητέρα της Ντιάνας.

- Που να φανταστούμε πως θα έφταναν μέχρις εκεί. Κι όμως ζούσαμε καλά, μονιασμένοι τα τελευταία χρόνια Σέρβοι και Κροάτες, απάντησε ο κύριος Στεφάν, ο πατέρας της Ντιάνας.

- Είχαμε κάνει φιλίες και πολλές γιορτές τις γιορτάζαμε μαζί. Σμίγαμε σε χαρές και σε Λύπες. Ακόμα και κουμπαριά και γάμους είχαμε κάνει μεταξύ μας Σέρβοι και Κροάτες, είπε η κυρία Βέρα.

- Δυστυχώς, αυτά οι μεγάλοι δεν τα μετράνε. Τραβάνε γραμμές στο χάρτη που τα Λένε σύνορα και φτιάχνουν κράτη, κι ούτε που νοιάζονται για τους λαούς που κατοικούν εκεί μέσα. Καρφί δεν τους καίγεται γι' αυτούς, ούτε τους ρωτάει κανένας. Να δούμε τι θα γίνει, είπε ο κύριος Στεφάν.

Σε λίγες μέρες πέρασε επιτροπή από Κροάτες και σημείωσε όλα τα σπίτια των Σέρβων στο Πέτρινι. Αυτό έγινε σ' όλα τα χωριά και τις πόλεις της Κροατίας. Αυτό ήταν μόνο η αρχή. Ήταν το σύνθημα νια ν' αρχίσουν οι πιέσεις και οι διώξεις των Σέρβων. Πρώτα οι μεγάλοι και από κοντά οι μικροί καταπίεζαν, χλεύαζαν και ανάγκαζαν τους Σέρβους ή να υποκύψουν ή να φύγουν.

- Ακόμα δε φύγατε; Πότε θα φύγετε; είπαν στη Ντιάνα τα παιδιά των Κροατών γειτόνων τους.

- Όταν φύγετε το σπίτι σας θα το πάρουμε εμείς, της είπε ένα αγόρι που έμενε κοντά τους και έπαιζαν μαζί πιο παλιά.

Η Ντιάνα δε μίλησε. Ένας κόμπος της έκλεισε το λαιμό κι έτρεξε να κλειστεί στο σπίτι της όπου ξέσπασε σ' ένα ασυγκράτητο κλάμα.

Έκαναν υπομονή μα κάποτε τα όρια της ξεπεράστηκαν. Μια μέρα ο κύριος Στεφάν είπε ότι κάτι έπρεπε να κάνουν, δεν πήγαινε άλλο.

- Δεν πάει άλλο, αυτοί είναι φανατισμένοι τόσο πολύ, που δε θ' αφήσουν κανένα μας. Εγώ το βράδυ θα φύγω με άλλους μαζί, να πάμε με το στρατό μας να πολεμήσουμε νια τα δίκια του λαού μας, είπε ο πατέρας.

- Θεέ μου, τι θ' απογίνουμε, είπε η κυρία Βέρα.

- Μην απελπίζεσαι, θα έρθουν καλύτερες μέρες, θα γυρίσουμε γρήγορα στο σπίτι μας. Έχω κανονίσει πριν ξημερώσει να φύγετε, είπε ο κύριος Στεφάν.

Το βραδάκι, μόλις σουρούπωσε, ο πατέρας της Ντιάνας φίλησε τη γυναίκα και τα παιδιά του κι έκανε να φύγει. Τότε η Ντιάνα του αγκάλιασε σφιχτά τα πόδια και τον παρακαλούσε να μη φύγει. Νόμιζε πως με τα κλάματα και τα παρακάλια της θα μπορούσε να τον κρατήσει κοντά τους. Ο μικρός έκλαιγε χωρίς να ξέρει, χωρίς να έχει καταλάβει το γιατί. Η μητέρα τους προσπαθούσε να τα παρηγορήσει σκουπίζοντας τα βουβά της δάκρυα. Ο πατέρας σκούπισε τα μάτια του που είχαν βουρκώσει και χαμογέλασε.

- Ο Θεός μαζί σας, είπε, καλή αντάμωση.

Άνοιξε την πόρτα και χάθηκε στο σκοτάδι του δρόμου που στο μεταξύ είχε απλωθεί παντού. Πήγαινε να κάνει εκείνο που τον πρόσταζε το χρέος και η καρδιά του.

Πριν ξημερώσει πήγε μια γυναίκα μεσόκοπη και τους χτύπησε την πόρτα.

- Έτοιμοι; τους είπε όταν της άνοιξαν.

- Έτοιμοι, πάμε, είπε η κυρία Βέρα.

Το βράδυ μόλις έφυγε ο άνδρας της, η γυναίκα κοίμισε τα παιδιά και μετά άρχισε να ετοιμάζεται για το ταξίδι. Μάζεψε μερικά ρούχα, τα πιο αναγκαία, δυο κουβέρτες, τις εικόνες των αγίων από το εικονοστάσι, τις φωτογραφίες των γονιών και των πεθερικών της που είχαν φύγει από χρόνια, και τα έκανε δυο μπόγους όχι πολύ μεγάλους . Ανάμεσα στα ρούχα έκρυψε όσα χρήματα και πολύτιμα αντικείμενα είχαν. Ετοίμασε σε μια τσάντα λίγα τρόφιμα για το ταξίδι κι έπεσε στο κρεβάτι να κοιμηθεί. Μα που να κλείσει μάτι! Έμεινε ξάγρυπνη ως την αυγή.

Η γυναίκα που τους χτύπησε πήρε τον ένα μπόγο στο χέρι και με το άλλο έπιασε τρυφερά μα σταθερά το χέρι της Ντιάνας και τράβηξε για την πόρτα. Η μητέρα των παιδιών έριξε μια ματιά, ένα γύρω στο σπίτι, βούρκωσαν τα μάτια της μα έσφιξε την καρδιά της, πήρε το Μάρκο αγκαλιά, το μπόγο στο άλλο της χέρι και ακολούθησε τη γυναίκα στο δρόμο. Προχώρησαν κι έφτασαν έξω από ένα σπίτι που περίμεναν δύο τρακτέρ που στις καρότσες τους ήταν φορτωμένοι, στιβαγμένοι μπόγοι, γυναίκες και παιδιά. Σ' ένα από αυτά ανέβηκαν η Ντιάνα με τη μητέρα της και ξεκίνησαν. Που πήγαιναν; πόσο θα έλειπαν; Μόνο ο θεός το ήξερε.

Βγήκαν στο δρόμο που ήταν γεμάτος Σέρβους, κυρίως αδύναμες γυναίκες και παιδιά που είχαν πάρει το δρόμο της προσφυγιάς. Άλλοι έφευγαν με τρακτέρ, άλλοι με κάρα ή ζώα. Με ό,τι μπορούσε ο καθένας, ακόμα και πεζοί. Το ταξίδι ήταν για όλους δοκιμασία. Ο ένας πάνω στον άλλο παιδιά, γυναίκες, αποσκευές. Κούραση, ταλαιπωρία, αγρύπνια. Σταματούσαν λίγο για να ξεκουραστούν οι γυναίκες και τ' ανήλικα δωδεκάχρονα, ως δεκαπεντάχρονα παιδιά που οδηγούσαν τα τρακτέρ, ν' αλλάξουν θέση στο τιμόνι και πάλι έπαιρναν το δρόμο για το άγνωστο. Σε δύο - τρεις μέρες τα τρόφιμα, οι προμήθειες τους, τελείωσαν. Το βράδυ της τρίτης μέρας έφτασαν στη Μπάνια - Λούκα. Τους πλησίασαν κάποιοι Σέρβοι της περιοχής και τους πήγαν σε μια αποθήκη. Τους φίλεψαν ψωμί, τυρί και νερό για να κολατσίσουν.

- Κοιμηθείτε τώρα εδώ μέσα και το πρωί που θα είσαστε ξεκούραστοι τα ξαναλέμε, είπε ένας άνδρας.

Έπεσαν, όλοι, κατάκοποι, σ' ένα βαθύ λυτρωτικό ύπνο.

Το πρωί από τους Σέρβους που τους φιλοξενούσαν έμαθαν ότι εκεί επικρατούσε ησυχία, όμως κανένας δεν ήξερε για πόσο ακόμα. Αποφάσισαν ότι έπρεπε να φύγουν κι από εκεί. θα πήγαιναν πιο μακριά, σε Σερβικό έδαφος για πιότερη ασφάλεια. Ο δρόμος της προσφυγιάς δεν είχε τελειώσει. Οι ταλαιπωρίες και τα βάσανα τους ήταν στην αρχή τους. Μετά από μέρες έφτασαν στο Πάλης , εκεί κοντά σε μια λίμνη που είναι στην περιοχή της Σουμπότιτσα. Εκεί είχαν συγκεντρωθεί πολλοί πρόσφυγες, Σέρβοι από την Κροατία. Γυναίκες, παιδιά, ανήμποροι γέροι και γριές. Χιλιάδες κόσμος. Έμειναν άλλοι σε σχολεία, άλλοι σε αποθήκες, άλλοι σε άδεια σπίτια πολλοί μαζί.

Οι ανάγκες ήταν πολλές και μεγάλες. Πρώτη φροντίδα όλων το φαΐ, που ποτέ δεν ήταν αρκετό. Βοηθούσε και ο Ερυθρός Σταυρός και οι ανθρωπιστικές αποστολές που έφταναν, μα πάλι δεν έφταναν τα τρόφιμα. Οι πρόσφυγες ήταν πότε μισοχορτάτοι και πότε νηστικοί. Κοιμόταν στο πάτωμα, στα λίγα στρωσίδια τους, κοντά ο ένας στον άλλον τα μέλη της ίδιας οικογενείας, για να ζεσταίνουνται. Όλοι καρτέραγαν με αγωνία να μάθουν νέα από εκείνους που έμειναν να πολεμήσουν στην Κροατία με το στρατό για τα δίκια τους, για τα σπίτια τους, για τις περιουσίες τους, για τους τάφους των γονιών και των προγόνων τους. Για να βρεθεί ένας τρόπος να γυρίσουν ανενόχλητοι και να μείνουν στα σπίτια τους. Συχνά τα μαντάτα ήσαν άσχημα. Πολλοί σκοτώνονταν και πολλά προσφυγόπουλα ορφάνευαν. Πολλές γυναίκες ντύνονταν στα μαύρα, στο πένθος και καταριόνταν τον πόλεμο κι εκείνους που τον κάνουν. Από πάντα αυτά είναι του πολέμου τα επακόλουθα: ορφάνια, πένθος, πείνα, προσφυγιά, συντρίμμια, πόνος, αίμα και δάκρυα.

Η μητέρα της Ντιάνας, σε δέκα μήνες από το φευγιό τους, έμαθε ότι ο άνδρας της, ο Στεφάν, ζει. Έτσι της είπαν κάποιοι νεοφερμένοι πρόσφυγες που ήρθαν από τα μέρη τους.

Ένα χρόνο μετά τον ερχομό της οικογένειας στο Πάλιτς, εμφανίστηκε ο πατέρας σε κακά χάλια, αδυνατισμένος και τραυματισμένος. Ρωτώντας έμαθε που είναι οι δικοί του και τους αντάμωσε. Η χαρά όλων δεν περιγράφεται, ούτε χωράει σε χαρτί. Αγκαλιάστηκαν, έκλαιγαν και γελούσαν συγχρόνως. Σε λίγο τη χαρά τη διαδέχτηκε η λύπη και η απελπισία. Ο κύριος Στεφάν είπε, ότι η Κροατία χάθηκε γι' αυτούς. Πάει το σπίτι τους, η περιουσία τους, οι δουλειές τους, τα έχασαν όλα.

- Έχει ο θεός, είπε πρώτη η κυρία Βέρα, δε θα μας αφήσει να χαθούμε. Αρκεί που είμαστε όλοι μας ζωντανοί και μαζί.

- Κουράγιο, είπε ο πατέρας, θα παλαίψουμε, θ' αρχίσουμε από την αρχή, δεν γίνεται αλλιώς.

Ο κύριος Στεφάν έγινε καλά. Το τραύμα του έγειανε. Φρόντισε και Βρήκε ένα δωμάτιο σ' ένα σπίτι που είχε τρία δωμάτια και πήγε εκεί την οικογένεια του να μείνει. Στα άλλα δύο δωμάτια εκείνου του σπιτιού, έμεναν άλλες οικογένειες. Αγόρασε δύο κρεβάτια με στρώματα, για να κοιμούνται. Το πρώτο βράδυ που ξάπλωσαν στα κρεβάτια τους ένιωσαν πολύ χαρούμενοι κι ευτυχισμένοι. Σε κρεβάτι, κοιμήθηκαν μετά από ένα χρόνο. Στο ίδιο δωμάτιο μαγείρευαν, έτρωγαν, κοιμούνταν και διάβαζε η Ντιάνα. Οι ανάγκες και πάλι δεν έλειπαν, μα είχε γίνει η αρχή για το νοικοκύρεμα.

Τώρα, πέντε χρόνια πρόσφυγες, ο μικρός Μάρκος οχτώ χρονών και η Ντιάνα έντεκα, ζουν μαζί με τους γονείς τους, σ' ένα χωριό κοντά στο Βελιγράδι, σε δικό τους σπίτι. Το σπίτι τους έχει δύο δωμάτια, ευρύχωρη κουζίνα, μπάνιο, αυλή και κήπο που στις άκρες του έχει δέντρα. Το σπίτι το αγόρασαν και το επισκεύασαν, γιατί ήταν παλιό, με τα χρήματα που η κυρία Βέρα έκρυψε το τελευταίο βράδυ πριν το φευγιό τους , πριν το ξεσπίτωμά τους από την Κροατία, μέσα στο μπόγο των ρούχων.

Οι γονείς βρήκαν κάποιες προσωρινές, καθώς πίστευαν, δουλειές, όχι ανάλογες με τα προσόντα τους, μα ποιος τα προσέχει σε τέτοιους καιρούς αυτά. Κάθε μέρα που πέρναγε εκεί, στον τόπο της προσφυγιάς τους, που προσπαθούσαν να ριζώσουν, όλο και κάτι έφτιαχναν. Όλο και ομόρφαιναν τη ζωή τους μέρα με τη μέρα. Το χαμόγελο στα μάτια και στα χείλη των παιδιών άρχισε πάλι ν' ανθίσει. Άρχισαν πάλι να κάνουν όνειρα. Τα μεσημέρια του καλοκαιριού, κάθονταν πάλι στον ίσκιο κάτω από τα δέντρα του κήπου τους, που πάνω στα κλαδιά τους πετούσαν και κελαηδούσαν πουλιά και συζητούσαν πίνοντας δροσερό νερό από το πηγάδι τους.

Μια μέρα που ο πατέρας πότιζε τα λαχανικά και τ' άνθια του κήπου, τα παιδιά έπαιζαν χαρούμενα πιο πέρα στην αυλή, βγήκε στην πόρτα η μητέρα κατάκοπη από τη δουλειά και στήλωσε το κορμί της δίπλα στην πόρτα, στον τοίχο.

- Για πρόσφυγες δεν τα καταφέραμε και άσχημα, είπε. Η τύχη όμως δε στάθηκε για όλους τους πρόσφυγες τόσο φιλική, πρόσθεσε.

- Μακάρι, όλοι οι πρόσφυγες να τα καταφέρουν σαν εμάς και καλύτερα, είπε ο κύριος Στεφάν.

Είχαν δίκιο η αρχή είχε γίνει παρά τις δυσκολίες. Στη Σερβία ήταν ειρήνη και σε καιρό ειρήνης οι άνθρωποι φτιάχνουν έργα καλά κι ευλογημένα. Τα έργα του πολέμου είναι έργα του έξω από 'δω. Γιατί μόνο σατανάδες κι αχυροκέφαλους μπορεί να πει κάποιος εκείνους που αποφασίζουν τους πολέμους κι αφανίσουν τους λαούς. Όμως σε πείσμα τους, πολλά παιδιά σαν τη Ντιάνα και το Μάρκο σώθηκαν, για ν' αγαπούν την ειρήνη και να μισούν τον πόλεμο. Έζησαν για ζημιά εκείνων των άμυαλων, για να αγωνίζονται για την ειρήνη και να τους χαλάνε τα σχέδια.

Ήταν μια ζεστή μέρα του Αυγούστου που πέρασε όμορφα για όλη την οικογένεια. Το καλοκαίρι το περνούσαν σ' ένα παλιό πέτρινο σπίτι, ανακαινισμένο, ευρύχωρο και άνετο, με πολλές κάμαρες, εξώστες και πορτοπαράθυρα, που είχαν, σ' ένα χωριό δίπλα στη θάλασσα. Μια θάλασσα καθάρια και δροσερή που έτσι σου ερχόταν να την πιεις στο ποτήρι. Την οικογένεια Κωνσταντινίδη, για κείνην μιλάμε, την αποτελούσαν οι γονείς, τα τρία παιδιά τους, η γιαγιά και η Γιοβάνα που προστέθηκε τελευταία για να φιλοξενηθεί για ένα χρόνο.

Η Γιοβάνα είναι ένα δωδεκάχρονο παιδί από τη Βοσνία. Ένα από κείνα τα παιδιά που ο πόλεμος που γινόταν στην πατρίδα τους τα σκόρπισε στους πέντε δρόμους. Δεν άφησε φεύγοντας από την πατρίδα της κανέναν να την καρτεράει. Όλη η οικογένεια της, ο πατέρας της, η μητέρα και ο αδελφός της σκοτώθηκαν στον πόλεμο. Έμενε σ' ένα ορφανοτροφείο με άλλα ορφανά μαζί, όταν τους είπαν να πάνε, όσα παιδιά ήθελαν, να φιλοξενηθούν στην Ελλάδα για ένα χρονικό διάστημα από οικογένειες. Η Γιοβάνα αποφάσισε να πάει. Μετά, όταν καλοσκέφτηκε την απόφαση της να δεχτεί την πρόταση, ξεπήδησαν από τα Βάθη της ψυχής της κάποιοι φόβοι. Δεν ήξερε που θα πάει, πώς θα την δεχτούν και πώς θα περνούσε. Παρ' όλα αυτά δεν μετάνιωσε, πήγε.

Όταν συναντήθηκε με την οικογένεια Κωνσταντινίδη, που την δέχτηκαν όλοι με χαρά, στοργή και τρυφερότητα, ησύχασε και οι όποιες ανησυχίες και οι φόβοι της διαλύθη-καν. Όταν όμως την αγκάλιασε και την χάιδεψε η γιαγιά Θεανώ το κορίτσι ένιωσε μια μεγάλη σιγουριά και ασφάλεια, χωρίς να μπορεί να εξηγήσει το γιατί. Όσο κι αν σκέφτηκε, όσο κι αν έψαξε, εξήγηση δε βρήκε, ήταν μόνο από ένστιχτο.

Πράγματι περνούσε καλά κι ένιωθε σαν στο σπίτι της. Τα παιδιά δεν την ξεχώριζαν, την είχαν σαν αδερφή τους. Εκείνη λοιπόν την ημέρα του Αυγούστου, τα παιδιά κολύμπησαν αρκετά στη θάλασσα, που ο δρόμος μονάχα τη χώριζε από το σπίτι τους, έφαγαν το μεσημέρι και μετά ξάπλωσαν να ξεκουραστούν και να κοιμηθούν. Να περάσει η κάψα του μεσημεριού. Η Γιοβάνα ξάπλωσε στο κρεβάτι της μα ύπνος δεν την πήρε. Έτσι πέρασε το μεσημέρι σιωπηλή διαβάζοντας ένα βιβλίο. Περίμενε να ξυπνήσουν τ' άλλα παιδιά. Το απόγευμα τα παιδιά ξανακατέβηκαν στην θάλασσα κολύμπησαν κι έπαιξαν. Σαν μαγεμένα, σαν ήρθε η ώρα κοίταζαν και δεν χόρταιναν να κοιτάζουν τον ήλιο να βουτάει και να νίβεται στη θάλασσα. Κι έμοιαζε να πήραν τα νερά της θάλασσας φωτιά, σαν ν' άναψε πυρκαγιά να φλέγεται ο ορίζοντας στη Δύση. Κάθε μέρα έβλεπαν εκείνο το θέαμα και πάλι δεν το χόρταιναν. Τέτοια ομορφιά δεν έχει χορτασμό.

Μετά το δείπνο τα παιδιά έκατσαν στο μπαλκόνι στη δροσιά, στο αεράκι που ερχόταν από τη θάλασσα. Το φεγγάρι ήταν ολόγιομο στον ουρανό, καθρεφτιζόταν στο νερένιο καθρέφτη κι έλουζε τις ακτίνες του στο γιαλό. Η Γιοβάνα ήταν κουρασμένη και καθώς δεν είχε κοιμηθεί το μεσημέρι νύσταζε. Ζήτησε συγγνώμη, καληνύχτισε και πήγε στη κάμαρα της να ξαποστάσει, να κοιμηθεί. Σε λίγο ο ύπνος της σφάλισε τα μάτια.

Ξύπνησε σε κάποια στιγμή, νύχτα ακόμα, κι ένοιωσε να
διψάει πολύ. Σηκώθηκε αθόρυβα και τράβηξε κατά την κουζίνα. Ήπιε νερό κι έκανε να φύγει όταν άκουσε σιγανή κουβέντα. Αφουγκράστηκε και γνώρισε τη φωνή της γιαγιάς Θεανώς που κουβέντιαζε με την κυρα-Δήμητρα που έμενε στο διπλανό σπίτι. Κάθε μια είχε πάει άκρη - άκρη στο δικό της μπαλκόνι, κολλητά στα κάγκελα, είχαν έρθει κοντά - κοντά και τα έλεγαν. Ήταν τόσο γλυκιά, τόσο ήρεμη η φωνή της γιαγιάς, που χαιρόσουν να την ακούς.

"Μια χαρά φαίνεται το πουλάκι μου, μοιάζει να έχει ξεχάσει την κόλαση του πολέμου που γίνεται στον τόπο της και να χαίρεται τη Ζωή" έλεγε η γιαγιά Θεανώ.

Για μένα λέει, σκέφτηκε η Γιοβάνα κι έκατσε σε μια καρέκλα στην κουζίνα για ν' ακούσει τη συνέχεια.

"Φαίνεται να ξέχασε", συνέχισε η γιαγιά "μα ξέχασε στ' αλήθεια; Δε θα ξεχάσει ποτέ όπως δεν ξέχασα κι εγώ. θα ξέρεις, κυρα-Δήμητρα, πως είμαι και εγώ προσφυγοπούλα από τα μέρη της Σμύρνης. Έξι χρονών παιδί ήρθα στην Ελλάδα μαζί με άλλους που σώθηκαν από κείνη την κόλαση του πολέμου. Ζούσαμε σ' ένα χωριό λίγα χιλιόμετρα έξω από τη Σμύρνη. Το σπίτι μας ήταν μέσα σ' ένα χτήμα δεκαπέντε στρεμμάτων. Ήταν όμορφο και μεγάλο, με κήπο για λουλούδια, με περιβόλι με λογής - λογής καρποφόρα δέντρα, με πηγάδια, όλα μια χαρά. Ο πατέρας μου είχε χτήματα πολλά, ελιές κι αμπέλια. Ασχολιόταν με το εμπόριο κι είχε δύο υπαλλήλους στο μαγαζί του. Τα χτήματα τα δούλευαν εργάτες Γραικοί και Τούρκοι που ο πατέρας τους λόγιαζε για δικούς του ανθρώπους. Τον σέβονταν κι εκείνοι και τον αγαπούσαν πολύ.

Περνούσαμε καλά κι είχαμε καλές σχέσεις μεταξύ μας όλοι, Γραικοί, Τούρκοι, Αρμένιοι κι Οβριοί. Μα οι μεγάλοι, εκείνοι που κρατούν στα χέρια τους το κουβέρνο του κόσμου, ήθελαν τα πλούτια της Ανατολής, τα πλούτια της Μικρός Ασίας. Μας βάλανε και φαγωθήκαμε. Κι επάνω που είπαμε πως λευτερωθήκαμε όταν ο στρατός μας μπήκε στη Σμύρνη, πάνω που νομίσαμε πως ήρθε και για μας η ανάσταση, ήρθαν τα πάνω κάτω. Οι τρανοί του κόσμου τα μετρήσανε πάλι και είδανε πως δεν είχανε συμφέρον να μείνουν έτσι τα πράγματα. Πήρανε τότε το μέρος των Τουρκαλάδων και μας αφάνισαν. Σκότωσε ο γείτονας τον γείτονα, γίνανε οι άνθρωποι θηρία ανήμερα. Πήρε τα πάνω της η Τουρκιά με την ανοχή των "συμμάχων μας" και με την υποστήριξη τους και έσφαζαν, βίαζαν γυναίκες, σκότωναν και βυζανιάρικα ακόμα. Έκαψαν τη Σμύρνη, έκαψαν τα χωριά μας. Γέμισαν οι δρόμοι κορμιά χωρίς κεφάλια, έτρεχε το αίμα ποτάμι στους δρόμους κι έφτανε στη θάλασσα. Όλοι οι Ζωντανοί έτρεχαν στην προκυμαία να φύγουν, να σωθούν. Γέμισε η θάλασσα πτώματα, άνδρες, γυναίκες, παιδιά, νέους, γέρους. Πολλοί έπεφταν μόνοι τους στη θάλασσα για να γλιτώσουν και πνίγονταν. Τα καράβια των "συμμάχων" δεν άφηναν τους Έλληνες να ανέβουν για να σωθούν ή να τους περάσουν απέναντι στα νησιά μας. Όσους κατάφερναν να σκαρφαλώσουν τους έσπρωχναν, τα "συμμαχικά" πληρώματα των καραβιών, τους χτυπούσαν τα χέρια και ξανάπεφταν στη θάλασσα.

Εκεί στο λιμάνι της Σμύρνης γράφτηκε, το 1922 τον Αύγουστο - Σεπτέμβριο, μια μαύρη σελίδα για τον πολιτισμό της Ευρώπης, για τον πολιτισμό και το δίκιο όλου του κόσμου.

Μας πήρε ο πατέρας όλους και προσπάθησε να μας σώσει φυγαδεύοντας μας με βάρκες στα Ελληνικά νησιά. Τελικά, που λες κυρα-Δήμητρα, όλοι σκοτώθηκαν, ο πατέρας, η μητέρα, τα τρία αδέλφια μου, ο παπούς και η γιαγιά. Εγώ, δεν ξέρω πως, βρέθηκα μέσα σ' ένα βαπόρι μαζί με άλλους πολλούς, στοιβαγμένοι ο ένας κοντά στον άλλον σαν τις σαρδέλες. Απορώ πως δεν έσκασα. Όλοι έκλαιγαν τους ανθρώπους, τα σπίτια, το βίος που άφησαν πίσω, που έχασαν. Έκλαιγαν που έφυγαν μακριά από τη γη που τους γέννησε. Εγώ έκλαιγα για όλα.

Βγήκαμε στον Πειραιά και δεν ήξερα τι να κάνω, πού να πάω. Με μάζεψε ένα ζευγάρι μεσόκοπων φτωχών ανθρώπων, που δεν είχαν παιδιά και με μεγάλωσαν με αγάπη. Ο Θεός ας αναπαύσει την ψυχή τους, μου στάθηκαν σαν γονείς. Αργότερα, σαν μεγάλωσα, γνώρισα το μακαρίτη τον άνδρα μου, προσφυγόπουλο κι αυτός από την Αλικαρνασσό. Παντρευτήκαμε, κάναμε οικογένεια, αποχτήσαμε βιος. Περάσαμε καλά, σπουδάξαμε τα παιδιά μας, ο γιος μας έγινε γιατρός, οι δυο μας κόρες δασκάλες, καλά παιδιά. Τα παντρέψαμε, είδαμε εγγόνια, ευτυχήσαμε. Μα δε ξεχάσαμε τον πόλεμο, τις χαμένες μας πατρίδες, τους ανθρώπους μας που άφησαν εκεί τα κόκκαλά τους, το βίος μας, τα σπίτια μας. Εμείς σταθήκαμε τυχεροί. Στάθηκαν όμως το ίδιο τυχεροί οι υπόλοιποι από το ενάμισι εκατομμύριο Έλληνες πρόσφυγες που έφυγαν το 1922 από τη Μικρά Ασία; και οι διακόσιες χιλιάδες Αρμένιοι πρόσφυγες;

Και η ίδια ιστορία συνεχίζεται. Εκατοντάδες χιλιάδες οι πρόσφυγες στην Κύπρο από την εισβολή του Αττίλα που χώρισε το νησί στα δυο κατά το συμφέρον το σχεδιασμό και τα κέφια των "τρανών" της γης. Πέρασαν χρόνια, μα πως να ξεχάσεις;

Μετά από αυτό έβαλαν πόδι στα Βαλκάνια και ενάμισι εκατομμύριο πρόσφυγες από τον πόλεμο στην μεγάλη γει-τονική μας χώρα που την έλεγαν Γιουγκοσλαβία. Χιλιάδες, εκατομμύρια οι νεκροί, τα ερείπια, ποτάμι το αίμα πάλι. Μα τι τους νοιάζει τους τρανούς. Η μοιρασιά τους κόφτει και το συμφέρον τους, κυρα-Δήμητρα. Παρακαλώ το θεό να προστατεύει όλο τον κόσμο, όλους τους πρόσφυγες και νάχει η Γιοβάνα την τύχη μου".

- Ο Θεός ας ακούσει τις προσευχές σου που είναι και δικές μου, είπε η κυρα-Δήμητρα.

- Πιότερο απ' όλα όμως ας βάλει ο θεός μυαλό σ' εκεί-νους που στο κεφάλι τους αντίς για λογική έχουν άχυρα και σχεδιάζουν έργα του έξω από δω, που κάνουν τους πολέ-μους, είπε η γιαγιά.

Οι δυο γυναίκες σώπασαν. Τώρα καταλάβαινε η Γιοβάνα την αγάπη, τη συμπάθεια που ένιωθε για τη γιαγιά, τη σιγουριά και την ασφάλεια που τη γέμιζε η παρουσία της. Δεν το παλυσκέφτηκε, δρασκέλισε την πόρτα της κουζίνας, βγήκε στο μπαλκόνι έτρεξε κοντά στη γιαγιά και χώθηκε στην αγκαλιά της.

- Γιοβάνα, δεν κοιμάσαι, κόρη μου, είπε η γιαγιά και χάιδεψε τα πλούσια μαύρα μαλλιά του κοριτσιού.

- Δεν είχα ύπνο, γιαγιά, είπε το παιδί.

- Είναι αργά, πάμε παιδί μου να πλαγιάσουμε, είπε η ογδοντάχρονη κυρία. Καλή σου νύχτα, κυρα-Δήμητρα, τα
ξαναλέμε αύριο.

- Καληνύχτα σας, είπε η καλή γειτόνισσα. 

Χέρι - χέρι προχώρησαν η γιαγιά η Θεανώ από τη Σμύρνη και η μικρή Γιοβάνα από τη Βοσνία, για τα δωμάτια τους.

- Τα άκουσα όλα, γιαγιά, είπε η Γιοβάνα σιγανά. Τώρα κατάλαβα, τώρα βρήκα την εξήγηση για την αμοιβαία μας αγάπη, για την σιγουριά και την ασφάλεια που νιώθω κοντά σου. Είμαστε και οι δυο προσφυγοπούλες.

Καλή νύχτα, γιαγιά, είπε η Γιοβάνα, φίλησε την κυρία με τη γλυκιά μορφή, με τ' ασημιά μαλλιά κι έτρεξε στην κάμαρη της...

Η πρώτη μου αγάπη ήταν δέκα χρόνια μεγαλύτερη από μένα, ίσως και πιο πολύ. Αμέσως θα φανταστείτε το αιώνιο ειδύλλιο του αμούστακου εφήβου και της ώριμης γυναίκας, ή μάλλον χήρας, για να κυνηγήσω με μεγαλύτερη επιτυχία τις υπεκφυγές της φαντασίας σας.
Λοιπόν,όχι. Η πρώτη μου αγάπη, την εποχή που την αγάπησα, δεν ήταν παρά είκοσι χρονών. Εγώ ήμουν οκτώ.

Η διαφορά της ηλικίας μας αυτή καθαυτή δεν θα ήταν μεγάλη, αν οι αριθμοί των χρόνων μου δεν ήσαν τόσο χαμηλά. Μα αυτό δεν έχει σημασία. Εκείνη την εποχή ο χρόνος ήταν κάτι τι ανώτερο για μένα. Ήξερα ότι ήμουν οκτώ χρονών, αλλά ήμουν βέβαιος ότι αυτό το νούμερο ήταν ένα συμβατικό σημείο προς ταξινόμηση της ηλικίας μου, απέναντι της ηλικίας του διπλανού μου. Δεν μπορούσα όιμως να εννοήσω ότι μόλις οκτώ χρόνια έχουν περάσει από την ημέρα που είδα το φως. Χωρίς άλλο έπρεπε να ζούσα πολύ καιρό, είκοσι, τριάντα χρόνια, ξέρω και γω...
Ας μην πάρουν οι οπαδοί της μετεμψύχωσης επιχείρημα αυτή τη χρονολογική φαντασία της ομίχλης του παιδικού μου μυαλού. Ας μην ψάξουν να βρουν ενστικτώδη υποσυνείδητα μιας γερασμένης ψυχής που έζησε, και ξαναζεί σε ένα νέο κορμί. Ήταν άγνοια της πραγματικότητας και τίποτα παραπάνω. Γιατί αν είχα ζήσει άλλοτε, εδώ και καιρό, μ'όλη την προσωρινή μεταβατική κατάσταση της ψυχής μου, θα μου'μενε κάποια ανάμνηση της χαράς της επίγειας ζωής, ώστε να μην έκανα το λάθος να ξαναγεννηθώ.

Πολλοί ίσως να βρουν ότι έιχα πρόωρο ερωτικήν ανάπτυξη. Τι πλάνη! Αισθηματική δεν αρνούμαι, μα ερωτικήν, αδύνατο. Και όμως, αν ρίχναν μια ματιά στην "Πρώτη αγάπη" του Κονδυλάκη, θα βλέπαν ότι δεν υπάρχει τίποτα καινούργιο κάτω από τον ήλιο. Καθένας από την άχαρη ανατολή της ζωής του κρύβει μέσα του σε εμβρυώδη κατάσταση τη libido. Αγαπάει είτε σαν ασυνείδητος εραστής, είτε σαν σύνθετος Οιδίπους. Δεν έχει όμως το θάρρος στη δύση πια του βίου του να απλώσει μπροστά στον κόσμο τις πρώτες χλιαρές αχτίνες του ήλιου του.
Τίποτε καινούργιο κάτω από τον ήλιο, μα πολλά κρυφά.

Ήταν ένα λευκό διάφανο ασθενικό κορίτσι, ένα όμορφο κορίτσι. Μια δημιουργία της φαντασίας του Μυσσέ, και της ρομαντικής πλειάδας. Μια εικόνα του Γκρεζ, χωρίς αφέλεια όμως. Κάτι πιο σύγχρονο. Αυτή τη μορφή ίσως την βρείτε και στον Φραπιέ και στον Μπαζέν. Η Ρόζα της "Maternelle" ή η Νταβιντέ Μπιρό; Ήταν δασκάλα. Δασκάλα μου, για να εννοούμαστε.
Επήγαινα στην τρίτη του δημοτικού, σ'ένα μεικτό επαρχιακό σχολείο. Η μεγάλη αυλή του μόνο στις γωνιές είχε λίγη χλόη την άνοιξη.Δυό-τρείς ακακίες και μερικά βρωμόδεντρα ήταν το μοναδικό της στολίδι. Το χειμώνα το νερό της βρύσης πάγωνε, και 
η κρυσταλλιασμένη λάσπη έσπαζε κάτω από τα χοντρά παιδικά παπουτσάκια μας.
Η κυρία Νίτσα -αυτό ήταν το όνομα της πρώτης δασκαλικής μου αγάπης -δεν ερχότανε ποτέ στην ώρα της. Η διευθύντρια έκλεινε τα μάτια σ'αυτό το μικρό πειθαρχικό παράπτωμα . Ο χειμώνας του κάμπου είναι τόσο κακός για τα κακόμοιρα τα κορίτσια που βγάζουν το ψωμί τους. Ο βοριάς ξεχύνεται από τις κορφές του Ολύμπου παγερός και κοκαλιάζει τους βόλους στα χωράφια της εριβώλακος Θεσσαλίας.
Η τάξη μας είναι ένα γωνιακό δωμάτιο, πάντα γιομάτο ήλιο, όταν δεν ήταν συννεφιά. Η σόμπα στη γωνιά τραβούσε με θόρυβο και κάπνιζε όλη την κάμαρα. Καθόμουν στο πρώτο θρανίο, και με υπομονή περίμενα. Οι σύντροφοι μου δίπλα κάναν ωραία σχέδια για την περίπτωση που δεν θα'ρχόταν ηκυρία".
Πρώτα θα βγαίναν στην αυλή να παίξουν αμπάριζα. Ύστερα η "κυρία" διευθύντρια θα τους έδιωχνε γιατί θα κάναν θόρυβο και θα ενοχλούσαν τις "μεγάλες". Αυτό ήταν η ύστατη ικανοποίηση του ορμέμφυτου της ελευθερίας, που βλάσταινε μέσα στις νέες ανθρώπινες ψυχούλες τους. Και ύστερα η εκδήλωση αυτού του ορμέμφυτου. Η άσκοπη πολυθόρυβη περιπλάνηση στον κάμπο. Και οι οπτασίες περνούσαν μπρος από τα μάτια μας.
Θα πηγαίναμε στον σταθμό. Ο δρόμος είναι γιομάτος λάσπη, μα αυτό δεν έχει σημασία. Είναι τόσο ωραίο να νιώθεις το έδαφος να υποχωρεί κάτω από τα πόδια σου, σα μια γλιστερή μαλακή μάζα. Από κει θα παίρναμε από το μηχανοστάσιο ασετυλίνη-είχαμε σχέσεις με το προσωπικό- και με το πολύτιμο αυτό αντικείμενο στα χέρια, θα πηγαίναμε στη μεγάλη "Μαγούλα", την Ορμάν μαγούλα, όπυ θα εκσφενδονίζαμε τον πρώτο τυχόντα τενεκέ γάλακτος Νεστλέ στο στερέωμα, με τη βοήθεια των αερίων της οργανικής αυτής ουσίας.
Ίσως παρατηρήσετε ότι μεταχειρίζουμαι στην πιο απάνω περίοδο τη λέξη "θα" πολλές φορές εις βάρος κάθε σύνταξης και στύλ. Και όμως, αυτή η λέξη είναι όλη η περίοδος. Γιατί συνήθως απάνω στο φόρτε του αλήτικου ονείρου μας άνοιγε η πόρτα, και έμπαινε, ωχρή, παγωμένη, τυλιγμένη στο φτωχικό δασκαλικό παλτό της, η κυρία Νίτσα.

Θα μου πείτε, πως θυμάμαι ύστερα από τόσα χρόνια τα γεγονότα της πρώτης παιδικής μου ζωής.Ψάξτε καλά στις αναμνήσεις σας. Με λίγη καλή θέληση, θα βρείτε παλιές εικόνες γιομάτες δροσιά και αθωότητα. Τα μικρά μας χρόνια είναι τόσο λίγα, και τόσο χαρακτηριστικά , ώστε να μην μπορούν ν'ανακατευτούν με τον άχαρο συρφετό της μεγάλης μας ζωής . Είναι ένα σύνολο σαφές και καθαρό, μια γραμμή ευθεία και προσδιορισμένη. Σαν περάσουν πια αρχίζει ο λαβύρινθος και τα ζιγκ-ζάγκ της αγωνιώδους και απαιτητικής υπόστασής μας. Είμαστε μεγάλοι. Θέλουμε, θέλουμε, χωρίς να ξέρουμε τι θέλουμε. Το χαρακτηριστικό της ζωής είναι η αγωνιώδης προσμονή, όσο είμαστε παιδιά, κάποιου καλού, και όταν μεγαλώσουμε κάποιου κακού.
Ψάξτε καλά στις αναμνήσεις σας. Θα βρείτε έναν άλλον άνθρωπο, αλλιώτικο από σάς, ξένο, ένα φίλο ίσως και εχθρό. Σεις δεν είστε εκείνος. Ο Ανατόλ Φράνς δεν είναι ο "Μικρός Πέτρος". Είναι ο λεπτός νοσταλγός, ο πατρικός διάδοχος του παιδιού που είχε τ'όνομά του. Είναι σαν μιά πνοή καθαρού αέρα, ή σαν μια πρέζα κοκαϊνης.

Το μάθημα της κυρίας Νίτσας είναι ιεροτελεστία. Η αδυναμία του εύθραστου αυτού αναιμικού κοριτσιού είχε πάνω μας μιαν επιβολή μεγαλύτερη από μια πελώρια μυϊκή δύναμη. Να μια περίεργη απόδειξη των δύο ακροτήτων. Η απαλή και γλυκιά φωνή της μιλούσε μέσα στις άγουρες ψυχές μας. Το μάθημα το ρουφούσαμε σαν μέλι από το στόμα της.
Όταν συλλογιέμαι τις παλιές αυτές ώρες, προσπαθώντας να ξεδιαλύνω λίγο από το μυστήριο της παιδικής ψυχής μου, βγάνω το συμπέρασμα ότι μάλλον υποβολή, παρά επιβολή, χαρακτήριζε αυτή τη γυναίκα. Το κέρινο ωραίο πρόσωπό της, που το κόβουν κόκκινα χείλια, σκοτωμένα βλέφαρα με πελώρια μαύρα τσίνορα, πάνω από μενεξεδένια καθαρά μάτια, ήταν ένα μείγμα αθώου κοριτσιού και femme fatale. Είτε μέσα στο μισοσκόταδο ενός συννεφιασμένου πρωινού, είτε στο φως ενός καλοκαιριάτικου δειλινού, είχε μια πελώρια χάρη και μια άδολη, άθελη γοητεία.
Βέβαια, εκείνο τον καιρό δεν ήμουν σε θέση να κάνω τέτοιες κρίσεις. Μόνο εικόνες σώζονται μέσα μου, εικόνες που ξαναζωντανεύουν κάτω από την πίεση της νοσταλγίας. Και είτε τότε τις έζησα, είτε τώρα τις ζω είναι το ίδιο.

Τα άμαθα χέρια μας γλιστρούσαν αδέξια στο ριγωμένο χαρτί. Η καρδιά μας χτυπούσε μήπως δεν κάνουμε τα γράμματα καλά. Τόσα κεφαλάκια, σκυμμένα με άφατη προσοχή, τραβούσαν γραμμές στο ανοιχτό μπλέ τετράδιο. Ένας ελαφρός μονάχα κρότος τριβής ακουγόταν στο άσπρο δωμάτιο. Η κυρία Νίτσα πάνω στην έδρα φάνταζε πιο άσπρη παρά ποτέ κάτω από τον όγκο των καστανών μαλλιών της.

Η αγωνία φώλιαζε μέσα στο στήθος μου. Τα γράμματα, παρ'όλη την χτηνωδώς παιδική επιμονή μου, αραδιαζόσαντε άτακτα και χοντρά πάνω στο χαρτί. Η απελπισία μου έφτανε στο κατακόρυφο. Σήκωνα τα μάτια μου γιομάτα τρόμο και ικεσία προς την έδρα. Τι συλλογιζότανε; Που ταξίδευαν τα διαφανή μενεξεδένια μάτια κάτω από τα μαυρισμένα βλέφαρα; Γιατί αναστενάζει; Μήπως είναι άρρωστη; Γιατί δεν μας κοιτάει; Μας ξέχασε;
Το λευκό κεφάλι σηκώνεται. Με είδε, με κοιτάει. Τα μαλλιά της είναι πιο κοντά παρά ποτέ.
-Τι είναι, Γιαννάκη;
Τι είναι; Μα είναι τόσο πολλά πράματα μυστηριώδη για τη μικρή ψυχή μας, που έπρεπε να τα είχες καταλάβει, αέρινη μικρή δασκάλα. Μέσα στο κάθε παιδί κρύβεται ένας άντρας, ένας άντρας όπως όλοι οι άλλοι, όπως ο όμορφος λοχαγός, παραδείγματος χάριν, που περνάει με τ'άλογο του τέσσερις φορές την ημέρα, κάτω από το παράθυρο της τάξης. Αυτόν τον κρυμμένο παιδικόν άντρα, έπρεπε να τον είχες ανακαλύψει, έπρεπε να τον είχες δαμάσει με την γυναικεία τέχνη σου. Μα δεν είχες καιρό. Τον δικό σου άντρα, τον ώριμο άντρα, τον ανακάλυψες, και αν δεν δάμασες αυτόν, δάμασες χωρίς άλλο το άλογό του, γιατί δεν εξηγιέται αλλιώς πως στεκόταν πάντα κάτω από το ανοιχτό παράθυρο, σκάβοντας με το πόδι τη γη και χλιμιντρώντας.
Εξέχασες τελείως τα παιδιά σου, κακή κυρία Νίτσα.
Η φωνή μου όταν της απαντούσα ήταν κλαψιάρικη.
- Δεν μπορώ να κάνω το ψι...
Το ψι. Ο τύραννος του νεοφώτιστου μαθητή. Ο τρόμος της καλλιγραφίας. Το χεράκι μπερδεύεται και τρέμει όταν αρχίζει να χαράζει το μεγάλο κόμπο, το γόρδιο αυτό δεσμό του ελληνικού αλφαβήτου.
Ένα χαμόγελο γιομάτο καλοσύνη ζωγραφίζεται στο πρόσωπό της. Τα μεναξεδένια μάτια στάζουν μέλι. Κατεβαίνει από την έδρα. Κάθεται κοντά μου στην άκρη του θρανίου. Από το κλειστό γιακά της βγαίνει μια μυρουδιά γυναίκας, απροσδιόριστη ακόμη για την αναίσθητη όσφρησή μου, μα αρκετά μυστηριώδης και ευχάριστη από τότε. Το μακρύ κορμί της ακουμπάει απάνω μου. Η ελαστική της σάρκα αποτυπώνεται καλά στη μνήμη μου, μ΄ένα αίσθημα περίεργο, συγγενές προς την ηδονή. Έχω λόγους να νομίζω ότι αυτή είναι η ηδονή σε εμβρυώδη κατάσταση.
Τα μακριά κέρινα δάχτυλά της παίρνουν στη θερμή μυρωμένη λαβή τους το ανήξερο παιδικό μου χέρι. Και με οδηγούσε στο δαίδαλο του ψι, σωστή διανόηση αυτή, εμένα αγράμματο παιδί , όπως μια μεστή γυναίκα τον ανήξερο έφηβο στο λαβύρινθο του έρωτα.

Συλλογιέμαι καμιά φορά εκείνη τη γυναίκα που, εδώ και χρόνια τώρα, για λίγες δραχμές, ανέλαβε να μου δείξει το ασανσέρ που ανεβαίνει στον έβδομο ουρανό της αγάπης. Κανένα καινούργιο συναίσθημα. Είμαι βέβαιος πως το ρόλο που έπαιξε αυτή ρεαλιστικότερα, τον ντεμπουτάρισε σε μένα η κυρία Νίτσα, με έναν ασυναίσθητο ρομαντισμό, για να λέμε την αλήθεια. Γιατί το φτωχό κορίτσι δεν μπορούσε να ξέρει τις απόκρυφες γωνιές της ψυχής των μαθητών της.
Κάθε γνωστού πράματος την πρώτη γνώση πρέπει να την ζητάμε πίσω, στις πιο μακρινές εποχές της ζωής μας. Εκείνο που μόλις σήμερα γνωρίσαμε, το είχαμε δει και άλλοτε. Πότε; Αυτό είναι μυστήριο. Κάτω από μια από τις άπειρες μορφές του, κάποτε θα έπεσε στην αχτίνα των αισθήσεών μας. Ίσως σε κάποια εποχή τόσο περασμένη και ξεχασμένη, ώστε η φαντασία μας να την βάζει σε μια χρονολογία πιο μακρινή από τη γεννησή μας. Και λέω η φαντασία μας, για να μην πάρουν επιχείρημα οι οπαδοί της μετεμψυχώσεως για να στηρίξουν τις αβέβαιες επιστήμες τους. Όχι, δεν τους το επιτρέπω.

Το τέλος το ειδυλλίου ήταν οιχτρό. Η κυρία Νίτσα με προβίβασε. Και την άλλη χρονιά στην μεγαλύτερη τάξη παρακολουθούσα το άχαρο μάθημα μιας άσκημης γεροντοκόρης, που το μαραμένο της μούτρο ήταν γεμάτο κακόχρωμα σπυριά, εκδήλωση μιας αργοπορημένης και ανικανοποίητης νιότης. Το όνειρο έσβησε από τα μάτια μου και σιγά σιγά από την καρδιά μου.

Η κυρία Νίτσα παντρεύτηκε το λοχαγό. Ήμουν παρών στους γάμους της. Καμιά ζήλεια δεν τάραξε την ψυχή μου. 'Ημουν από τότε πολιτισμένος. Την βλέπω σήμερα συχνά. Τα δέκα χρόνια που μας χωρίζουν δεν αποτελούν πια ανυπέρβλητο διανοητικό και κοινωνικό εμπόδιο. Ο κοσμοπολιτισμός μας έχει φέρει σε ίση μοίρα. Είναι ακόμα ωραία, μολονότι έχει χάσει το θέλγητρο της μισοσκότεινης τάξης. Είναι μια γυναίκα, και όχι οπτασία. Ο άντρας της είναι πια συνταγματάρχης που έχει λάβει μέρος σε τρια κινήματα. Ζει ευτυχισμένη, και έχει μια κόρη που της μοιάζει πολύ. Δεν μας χωρίζουν παρά δέκα χρόνια, μα αυτή τη φορά εγώ είμαι ο μεγαλύτερος. Το μυαλό σας ίσως πάει μακριά. Αυτό είναι άλλο ζήτημα. Ήθελα μόνο να σας πω για την πρώτη μου αγάπη...
Περιττό να προσθέσω ότι δεν την αγαπώ πια.

Αναρωτιέμαι τι θα έλεγε ο Παπαρηγόπουλος αν ήταν εδώ απόψε, αν έβλεπε τι γίνεται εδώ απόψε: τα παλληκάρια μας και οι κοπελιές μας να χορεύουν τσιφτετέλια με τις κοπελιές τους και τα παλληκάρια τους. Κάθομαι στη γωνίτσα μου, καπνίζω νωχελικά την πίπα μου κι όσο τα χαζεύω, ο νους μου πηγαίνει στον Παπαρηγόπουλο.

Αναρωτιέμαι τι θα είχε να γράψει για όλα αυτά αν ζούσε ακόμα, αν ζούσε να ζήσει το αποψινό γλέντι. Συλλογιέμαι τις αντιδράσεις του Παπαρηγόπουλου. Αλλωστε Ιστορία διδάσκω κι εγώ, όχι στο έθνος, όπως εκείνος, αλλά στο Λύκειο που δουλεύω. Νεότερη Ελληνοτουρκική Ιστορία. Διδάσκω στην Αθήνα το ίδιο βιβλίο που διδάσκεται στην Ανκαρα, μόνο που εκείνοι το ονομάζουν Νεότερη Τουρκοελληνική Ιστορία.

Κατά τα άλλα είναι το ίδιο βιβλίο, «Το Βιβλίο της Συγνώμης», όπως λένε.

Αν ζούσε σήμερα ο Παπαρηγόπουλος, θα ήθελα να του το διδάξω κι εκείνου, να τον δέσω σε μια καρέκλα και να του το διδάξω. Είναι αυτό το σχολικό βιβλίο που ο δεκαεξάρης Αθηναίος μελετά Παρασκευή απόγευμα στο εφηβικό του δωμάτιο κι ύστερα το κλείνει, γιατί έχει η ώρα να ετοιμαστεί για τον βραδινό χορό του σχολείου, να βάλει τα καλά του, να σενιαριστεί, να πάει να γλεντήσει σε ένα ξενοδοχείο της Αθήνας με τα παιδιά από το Λύκειο της Πόλης.

Ολα τα δωμάτια του ξενοδοχείου τα κλείσαμε για να μείνουν τα παιδιά από την Πόλη και σε δύο τρεις μήνες ένα ξενοδοχείο στην Πόλη περιμένει να υποδεχθεί τα παιδιά από την Αθήνα. Αλλο γλέντι εκεί πέρα. Θα παρίσταμαι, φυσικά, ως συνοδός - καθηγητής.

Θα κάθομαι στην γωνίτσα μου και θα τα χαζεύω στην πίστα όπως απόψε...

Ποιος θα το πίστευε τούτο το απόψε πριν από καμιά πενηνταριά χρόνια; Κανείς τους.

Κανείς μας. Ετοιμοι για τσακωμό ήμασταν πριν από μισό αιώνα, ετοιμοπόλεμοι ανάθεμά μας, έτοιμοι να βγάλουμε τα μάτια μας πριν από πενήντα χρόνια, κι απόψε είμαι βέβαιος πως κάποια ξαναμμένα βγάζουν τα μάτια τους στους πάνω ορόφους, στα υπνοδωμάτια.

Ελληνοτουρκικά όργια στα υπνοδωμάτια και τσιφτετέλια στην πίστα. Γράψε τα τούτα, Παπαρηγόπουλε, αν μπορείς. Για γράψε αν τολμάς.

Για τόλμα να φωνάξεις στην ντουκούκα σου. Στο κεφάλι θα σ' τη φέρουμε και θα συνεχίσουμε το ανατολίτικο το γλέντι με τα κολλητάρια μας, τα συνεταιράκια μας, γιατί δεν ξέρεις, άκου να μαθαίνεις: Τα έξοδα της αποψινής χοροεσπερίδας τα αναλαμβάνει η Πετρελαϊκή Κοινοπραξία. Κάποτε ήμασταν έτοιμοι να φαγωθούμε με τους γείτονες για την υφαλοκρηπίδα, αλλά απόψε τρώμε και πίνουμε χάριν υφαλοκρηπίδας. Τα βρήκαμε και βράζε εσύ στην κόλασή σου, καημένε Παπαρηγόπουλε.

Τα βρήκαμε και όλα αυτά στο παρά πέντε του μεγάλου τσακωμού, εκείνο το ατέρμονο παρά πέντε, που μας ροκάνιζε, μας μιζέριαζε, μας μπαμπούλιαζε...

Αναρωτιέσαι, κύριε Παπαρηγόπουλε, πώς άλλαξαν τα πράγματα; Τι ακριβώς άλλαξε; Τα ιστορικά γεγονότα έτσι;ΚΘα μπορούσα να σου εξηγώ με τις ώρες, αλλά βιάζομαι. Βλέπεις, έχει μια τάση να γράφει σύντομα κειμενάκια αυτός ο νεαρός αιθεροβάμων, γι' αυτό θα πρέπει να βιαστώ να ζήσω ό,τι προλάβω από τούτη τη βραδιά και να μην ασχολιέμαι με του λόγους σου, παπού Παπαρηγόπουλε. Εγώ θα έπρεπε τώρα να είχα σηκωθεί και να χορεύω στην πίστα με καμιά Τουρκάλα καθηγητριούλα.

Οι άλλοι συνάδελφοι έχουν ξεβιδωθεί στο τσαλίμι και το παλαμάκι. Θα έπρεπε κι εγώ να διασκεδάζω όπως όλοι τους. Ωστόσο με πιάνω εδώ, κολλημένο στη γωνίτσα μου, να καπνίζω τη πίπα μου, να καμαρώνω την κατάσταση χωρίς να πολυσυμμετέχω. Είναι ίσως που δεν πολυείμαι της πίστας εγώ, έχω μείνει κολλημένος στον Μπαχ μου.

Δεν είμαστε και πολλοί του είδους μου εδώ στα Βαλκάνια. Ποτέ δεν ήμασταν πολλοί του είδους μου εδώ στην Ανατολή. Αναρωτιέμαι πάντως γιατί εκείνη η γλυκομάτα δεν έχει σηκωθεί ακόμα να χορέψει. Κι αυτή για φιλόλογο την κόβω.

Την παρατηρώ εδώ και ώρα να κάθεται μόνη στο τραπέζι των επισκεπτών, να κουτσοπίνει το κρασάκι της και να τσιμπολογά το κανταΐφι της χαμογελώντας αμήχανη, «Αλλιώς Ωραία», κι είμαι σίγουρος πως σ' αυτό ο Χικμέτ θα συμφωνούσε με τον Ελύτη. Την έπιασα μάλιστα να μου ρίχνει και κάτι πεταχτά βλέμματα, κάτι τσιμπήματα μελαχρινά, ναζιάρικα.

Αν πήγαινα στο τραπέζι της να τη ρωτήσω αν της λείπει κι εκείνης ο Μπαχ απόψε, τι λες να προέκυπτε, παπού Παπαρηγόπουλε;

Bαριτόμαρτι, σου γράφω συνεχώς, κατάρα μου τα λόγια βγαίνουν και ξαναγυρίζουν βόλια εναντίον μου, γράφω λέξεις που σβήνουν σαν πυροτεχνήματα, γίνονται χρυσόσκονη, διαλύονται, περιίπτανται με μοναδικό σκοπό να σε αναζητήσουν. Bριτόμαρτι, αόρατη και εξαφανισμένη.

Eίναι όμως το αόρατο εξαφανισμένο; Tο ξέρω, εξαφάνιση δεν υπάρχει, ούτε αόρατο, μόνο για τα δικά μας μάτια ισχύει. Πώς όμως να παρηγορηθώ, αφού με την όρασή μου βλέπω το σύμπαν ατελώς και με χίλιες ρωγμές;

Tώρα βρίσκομαι ενδεής συγγραφεύς να με σαρκάζει η ζωή, δεν δίνεται η άτιμη, δεν προσφέρεται, παίρνει μονάχα τα φτερωτά σου λόγια άχρηστα σκουπίδια για τη χωματερή ή ψεύτικο βάλσαμο για τον αλαφροϊσκιωτο.

Πώς πίστεψα Bριτόμαρτι, «γλυκειά παρθένα», πως αυτή τη φορά έφερνες εσύ τα σημάδια μιας καλής μοίρας, να γευθώ μαζί σου μια θεϊκή σχεδόν καθημερινότητα, να εξανθρωπισθούμε και οι δύο μαζί, περνώντας ο ένας μέσα από το σώμα του άλλου; Kι ύστερα έφυγες. Πού, γιατί, αόρατη, Aφαία.

H οσμή σου διαπότισε την ατμόσφαιρα, σαν σκυλί των επιτυμβίων στηλών σ' αναζητώ. Θα ήθελα να πεθάνω κυνηγώντας σε, να λαβωθώ πάνω στα βράχια να λιώσω ψόφιο πουλί από τον ήλιο και τη θαλασσινή αλμύρα. 

Γυρίζω, τριγυρίζω, ξαναγυρίζω στον τόπο της εξαφάνισής σου, γύρω μου βαρύ το καλοκαίρι, άνθρωποι, τραγούδια, οσμές και ξεφωνητά καθημερινότητας. Kάποιος Aνδρέας σερβίρει αναψυκτικά σε μισομαυρισμένους παραθεριστές, μια γυναίκα σκουπίζει τον βρεγμένο της γιό, ένα πλαστικό σωσίβιο - δελφίνι πλέει στα ρηχά και πάνω του καβαλικεμένο το αγόρι, θλιβερή μυθολογική απομίμηση. Kι εγώ μόνος, ασκητής χρόνων, ερωτικός έγινα όταν μου ψιθύρισες το αλησμόνητο ρήμα, και η αφή του σώματός σου χλιαρό, θαλάσσιο ύδωρ, κόρη αιλουροειδής, με ξετρέλλαινε. Mέσα στο κορμί σου εναπόθετα την ψυχή μου, όλα τα έκαιγα στα πυρά σου, βάσανα, δάκρυα, φιλόδοξα σχέδια δημιουργίας, αυτός ο έρωτας μου γνώριζε τον Θεό.

Tι μου απομένει; φορώ τα ψεύτικα φτερά μου προσπαθώντας να γίνω άγγελος, να ξαναβρώ τον παράδεισο μαζί σου. Kαι συναντώ μονάχα λόγια, λέξεις δικές μου, κοινότοπες, φθαρμένες από την ερωτική χρήση αιώνων, μη δυνάμενος να σιωπήσω. Mόνον οι άγιοι σιωπούν και αποκρίνονται με θαύματα. Oπως ο άγιος του νησιού, που χρόνια κοιμάται δίπλα στο πεύκο που φύτεψε και αγκάλιαζε με περιπάθεια στην άγρια μοναξιά του. Tου ζήτησα ένα θαύμα παράδοξο γι' αυτόν, να μου χαρίσει εσένα και τον έρωτα. Aόρατη, παντού και πουθενά.

O βόστρυχός σου πιάστηκε στη σχισμή του βράχου, όταν ήμασταν μόνοι και ολόγυμνοι στη θάλασσα, κι εγώ τον ξέπλεκα φιλώντας σε από τις ρίζες των μαλλιών μέχρι τα γλυπτά δάκτυλα των ποδιών σου. Mαζί μου μεταμορφώθηκες κόρη, έγινες χρυσαλλίδα ερωτική, χωρίς ποτέ να ξαναπείς το αρχικό σου ρήμα.

Xανόσουν στα κύματα, κι εγώ στη στεριά με το άκαμπτο κορμί αγωνιούσα, πάντα φοβισμένος μήπως και εξαφανισθείς. Kαι πάνω στην πιο τρελή μου αγωνία αναδυόσουν ολόγυμνη, μαυρόστιλπνη, κρατώντας δώρα της θάλασσας, κοχύλια, αστερίες και όστρακα με τα οποία συμβόλιζα τον έρωτά μας. Oταν σε περίμενα, οι στιγμές διαστέλλονταν, γίνονταν αιώνες.

Περπατώ ολομόναχος, σημειώνω ανόητα επιχειρήματα σε χαρτάκια, χλιαρά φιλοσοφικά αποφθέγματα, ανίκανος για κάθε πρωτοτυπία, κι οι λέξεις προτού εκστομισθούν χάνουν το νόημά τους, κι απομένει ένα ρήμα που διαρκώς επαναλαμβάνεται: σ' αγαπώ, σ' αγαπώ, το λέω και το γράφω σα να θέλω να το εννοήσω και ο ίδιος.

Ποιός είμαι εγώ που αναζητώ, όπως ο όχλος την ευτυχία; Eνας αετός ήμουν, Bριτόμαρτι, καρφωμένος χρόνια στην ερημιά, ασκητής χωρίς πίστη, φλογισμένος από μια δύσπιστη γενναιότητα, δοσμένος σε υψηλόφρονη ουδετερότητα. Tώρα αναζητώντας σε γίνομαι ικέτης. Aφαία αόρατη.

Ξέρω πως αόρατη δεν σημαίνει απούσα. Aρα υπάρχεις.

Eρχόσουν, έφευγες, ξαναρχόσουν, δοκιμαστικά στάδια μύησης για τον τελεσίδικο αποχωρισμό με ανάγκαζαν να πεθαίνω και να ξαναγεννιέμαι.

Mου δινόσουν αιφνιδιαστικά, αβέβαιη και η ίδια για τον έρωτά σου, κι εγώ πάντα σε δεχόμουν σα να σε περίμενα εκατοντάδες έτη.

Στη βαθιά, βουβή συνουσία μας εγώ σου μιλούσα, γιατί άγιος δεν ήμουν, περίμενα όμως το θαύμα από σένα την σιωπηλή. Eσύ πυροδότησες αυτόν τον έρωτα, τον έπλασες σαν αγγείο βγαλμένο από τα χέρια αναποφάσιστου τεχνίτη.

Tι μας περίμενε; αναρωτιόμουν, φθαρμένος από το βάσανο να παγιδέψω το μέλλον. Eσύ δεν γνώριζες, δοσμένη σε μια μυστηριώδη ευσπλαχνία που θα αποφάσιζε για μας. Aυτή η αντίληψη μας διαφοροποιούσε ενώνοντάς μας συγχρόνως.

Eξαφανίστηκες στα κύματα, κάποια στιγμή δεν αναδύθηκες και πίστεψα πως είχες πνιγεί.

Θρηνούσα χωρίς δάκρυα, δοσμένος σε ασέληνες νύχτες, ώσπου το θρόισμα του ανέμου έφερε την οσμή σου.

Yπήρχες κοντά μου αόρατη αλλά παρούσα, όπως η ηχώ. Γνωρίζω πως ζης κι αυτό μου προκαλεί αναστάτωση.

Aν είχε πεθάνει Bριτόμαρτι, θα είχα θλιβερά ηρεμήσει, θα μεταμορφωνόμουν σε βράχο ή τμήμα ερήμου, θα αποκτούσαμε κι οι δυο μαζί τις ιδιότητες των ορυκτών.

Zωντανός όμως και ορατός σε αναζητώ Aφαία, σε οσφραίνομαι και δεν σε βρίσκω. Σε αναζητούσα και στα όρη, εκεί όπου τα μονοπάτια μου ήταν γνώριμα από τους καιρούς της μοναξιάς. Eκεί εννόησα πως δεν θα σε ξαναβρώ.

O άγιος που κοιμάται κοντά στο πεύκο που φύτεψε είναι κουφός. Δεν ανταποκρίθηκε στις ικεσίες μου. Ποιά μοίρα σου όρισε να γίνεις αόρατη; Mετά από έτη αναζήτησης, λέγοντάς σου χιλιάδες λέξεις, στέλνοντάς σου μηνύματα στο άπειρο, έμαθα να αναγνωρίζω την αόρατη παρουσία σου μέσα από το ερωτικό τραγούδι, την περιπαθή πανσέληνο, τις πορφυρές παρειές του εφήβου, το βαθύ βλέμμα της ανταπόκρισης, το ερωτικό κάλεσμα του ζώου. Bριτόμαρτι με τις αναρίθμητες παρθενίες, διαρκώς αλιεύευσαι και ξεγλιστράς από τα δίχτυα, για να καταφύγεις, ανανεωμένη στα σκιερά άλση.

Σου γράφω λέξεις, εξαντλημένες από το ίδιο τους το νόημα, λόγια φτερωτά που τα πάλλει ο αέρας, σου φωνάζω ρήματα που τα παραποιεί η ηχώ και τα καταποντίζει ο θάνατος.

Πρωΐ και βράδυ ικέτης στα λείψανα του ναού σου, κυνηγημένη κι από δω, κι εγώ μόνος με το ερωτικό παράπονο στο μυαλό, επικαλούμαι: Bριτόμαρτι, Aφαία, αφανέρωτη, έλα για μια στιγμή ολοζώντανη μπροστά μου.
Aίγινα 22 Iουλίου 1993

Σας κοίταζα κι έρχονταν στο νου μου άνθη. Είχατε ήδη τακτοποιηθεί στη φελούκα μου, που ήταν αγκυροβολημένη στις όχθες του Νείλου. Αυτόχθονα κορίτσια αυτής της γης, που, μολονότι εισβολέας της, έγινε και δική μου.

Καθισμένες στο δάπεδο της φελούκας σε ημικυκλική διάταξη, με το κουπί στο μέσον να τέμνει το χώρο μοιράζοντάς σας σε δύο ομάδες. Τρεις δεξιά και τρεις αριστερά.

Δε θυμάμαι τα ονόματά σας, ούτε τις φυσιογνωμίες σας. Μόνο το έβδομο κορίτσι θυμάμαι, που στεκόταν όρθιο πάνω στη φελούκα, μια λυγερή, μικρή καλαμιά, που τη φώναζαν Σάμια. Δεκαπεντάχρονα άνθη ήσασταν, λίγο παραπάνω ίσως ή παρακάτω από το χρόνο, δεν είχε σημασία.

Κι εγώ νέος, ντυμένος σε κατάλευκη κελεμπία, στεκόμουν στην άκρη της φελούκας, έτοιμος να τη σπρώξω και να την κυβερνήσω στα πυκνά, ποταμίσια ύδατα. Υπήκοος και λάτρης του ποταμού, γνώριζα τις μικρές του ιδιοτροπίες και τα υγρά του περάσματα.

Σας κοίταζα με κρυφές, έντονες ματιές. Γι' αυτό και η σκηνή καρφώθηκε στη μνήμη μου, έγινε λαβωματιά, που δεν επουλώθηκε με το πέρασμα του καιρού.

Μου θυμίζατε, καθώς σας έβλεπα, τοιχογραφίες που οι παλαιοί σας πρόγονοι ζωγράφιζαν στους νεκρικούς θαλάμους και τους μαστραμπάδες.

Κορίτσια που μοιάζατε μεταξύ σας, όμοια σχεδόν, με ανεπαίσθητες διαφορές, όπως τα άνθη, μαλλιά μαύρα μέχρι το λαιμό, μάτια που το χρώμα τους ξεθώριασε μέσα στο χρόνο, πρόσωπα με το ίδιο ανέμελο και επικίνδυνο χαμόγελο της ηλικίας. Θα μπορούσα να σας ερωτευτώ όλες μαζί, όπως κανείς θαυμάζει ένα σμάρι πουλιά που πετούν ή μικρά, λευκά σύννεφα που ταξιδεύουν στην ίδια κατεύθυνση. Θα μπορούσα, όχι μόνο γιατί το επέτρεπε η θρησκεία μου, αλλά γιατί το γύρευε και η ψυχή μου, να σας σφίξω στο στήθος μου, όπως ένα πανέρι με χουρμάδες.

Ομως, από όλες τις φανταστικές μου απόπειρες ξέφευγε η Σάμια, στεκόταν όρθια, το χέρι της ακουμπούσε σ' ένα από τα κεφάλια των κοριτσιών, κι, όπως φορούσε μακρύ ένδυμα μέχρι τα νύχια των ποδιών, θύμιζε πανάρχαιη ιέρεια. Τα δικά της μαλλιά ήταν μακρύτερα, μαύρα και ολόισια κάλυπταν τους ώμους.

Σάμια, σκέφτηκα τότε και σ' ερωτεύτηκα αστραπιαία και παράφορα. Κι αμέσως τα άλλα κορίτσια έσβησαν, έκλεισαν τα πρόσωπά τους όπως τα νυχτολούλουδα, κι απέμειναν μόνο σκιές σαν πλαίσιο του έρωτά μου.

Θυμάσαι πού σας πήγαινα με τη φελούκα μου, Σάμια; Τι θυμάσαι μετά από είκοσι χρόνια που πέρασαν; Λησμόνησες το βαθύ, ερωτικό βλέμμα που κρυφά σε ανίχνευε; Σ' όλη τη διαδρομή φανταζόμουν πως ταξιδεύαμε αδιάκοπα μόνον οι δυο μας, ξεφεύγοντας από το πλέγμα του χρόνου, και διασχίζαμε τα πυκνά ύδατα του Νείλου απαλά, όπως τα δάχτυλά μου θα ψηλάφιζαν το σώμα σου.

Ο ήλιος μάς φώτιζε με μια ασυνήθιστη γλυκύτητα. Γύρισα και σας κοίταξα. Τα πρόσωπα των κοριτσιών είχαν στραφεί προς το θερμό του φως, το βλέμμα τους χρύσιζε από τις ακτίνες του. Τότε σχεδόν ψιθύρισα, αλλά το ακούσατε: Αμπάντ ελ Σαμς, λάτρεις του ήλιου!

Θυμάμαι πως χαμογελάσατε με την παρατήρησή μου. Μόνο εσύ δε χαμογέλασες, Σάμια, το πρόσωπό σου είχε την ίδια σοβαρότητα.

Θυμάσαι, λοιπόν, πού σας πήγαινα;

Ηταν μια δική σας εορτή και θα επισκεφτόσασταν στην απέναντι όχθη ένα μοναστήρι. Και εγώ ο αλλόφυλος και αλλόθρησκος γινόμουν οδηγός σ' αυτό το σύντομο ταξίδι, το ανεξίτηλο, όπως η αιωνιότητα.

Τότε κάτω από το φως του ήλιου, στη γη μας, Σάμια, σε πήρα μακριά και σε ξάπλωσα στο έδαφος.

Στην πραγματικότητα τραβούσα το κουπί, αμίλητος και ντροπαλός.

Ομως, μεγάλος ο Θεός, μας δώρισε τη φαντασία, γιατί μέσα σ' αυτήν ενώθηκα μαζί σου. Σου φιλούσα τα μαλλιά, το λαιμό, τα χέρια, κι ας μας χώριζαν ουσιαστικές διαφορές, εγώ τις ξεπερνούσα, τρελός από έρωτα, σου άγγιξα τα χείλη, κι εσύ σχεδόν λιποθύμησες. Σκέφτηκα ότι φοβήθηκες την τιμωρία του Θεού σου. Ομως, κι εγώ φοβήθηκα, Σάμια, κι απέμεινα απολιθωμένος να σε κοιτάζω. Είχα αγγίξει νοερώς τον θανατηφόρο καρπό του παραδείσου.

Τότε τράβηξα κουπί δυνατότερα να επιταχύνω το χρόνο, για να σβήσει την εικόνα του νου μου. Ημουν, όμως, αιχμάλωτος αυτού του έρωτα, που γνώριζα, αλίμονο, ότι ήταν απαγορευμένος και χωρίς διάρκεια. Ντράπηκα για την ανοησία μου, μίλησα για διάρκεια, περιγράφοντας κάτι το φευγαλέο, το ανύπαρκτο.

Ο Νείλος μού φαινόταν μελαγχολικός, ατάραχα κυλούσαν τα νερά του και έθλιβαν την ψυχή μου.

Πού να βρίσκεσαι τώρα, Σάμια, μετά από είκοσι ολόκληρα χρόνια; Θυμήθηκες, άραγε, ποτέ τον νεαρό φτωχό φελάχο, που σας ταξίδεψε;

Εγώ, ώριμος άντρας πια, έχοντας πίσω μου μια πολυμελή οικογένεια, τραβώ ακόμη κουπί στα ποταμίσια ύδατα, μεγάλωσα και άσπρισα εδώ, μεροκαματιάρης του Νείλου. Σ' αυτές τις εικοσάχρονες διαδρομές, σε θυμήθηκα πολλές φορές και μελαγχολούσα, σαν να άκουγα τον λυπητερό ήχο του σουραυλιού.

Από όλα τα κορίτσια της φελούκας, εσύ ήσουν το πιο στοχαστικό. Κοιτούσες μακριά, χανόταν το βλέμμα σου στον ορίζοντα, γινόταν αύρα και άνεμος. Φαινόταν πως ξεπερνούσες τα εγκόσμια, αφήνοντας καταμεσής του ποταμού τον φτωχό σου λάτρη να δέρνεται από τη φαντασίωσή του. Αλήθεια, πολλές φορές σε νοστάλγησα αυτά τα χρόνια, ξαναζώντας το φανταστικό άγγιγμα των χειλιών σου.

Οταν φτάσαμε στην απέναντι όχθη, πρώτη εσύ κατέβηκες από τη φελούκα μου, χαιρετώντας μ' ένα σοβαρό κούνημα του κεφαλιού. Κατάλαβα πως ο νους σου ήταν δοσμένος στο προσκύνημα.

Τι να απέγινες, Σάμια; Καλόγρια, άραγε, βουτηγμένη στις προσευχές και τα θυμιάματα; Ζεις ή έχεις πεθάνει από κάποια αιφνίδια ασθένεια; `Η, μήπως, ώριμη γυναίκα πια, κατατρώγεσαι από τα οικογενειακά σου βάρη; Τι να υπάρχει από το λεπτό, αιθέριο σώμα σου, το ντυμένο με το μακρύ φόρεμα, που σε μεταμόρφωσε σε μικρή ιέρεια;

Οσο είμαι δεμένος εδώ, καρφωμένος σε τούτη τη γη, τη μαύρη και εύφορη, οδηγώντας καθημερινά τη φελούκα μου, όσο διασχίζω αυτό το τεράστιο ποτάμι, το απέραντο σαν τη θάλασσα και βλέπω τα νερά του, άλλοτε μολυβένια κι άλλοτε διάφανα, δε θα μπορέσω να σε λησμονήσω ποτέ.

Είχατε κατεβεί όλες και πήρατε το δρόμο για το μοναστήρι. Η φελούκα μου άδειασε, γλάστρα δίχως άνθη, και ο ήλιος δε φώτιζε πια. Τα μικρά ηλιοτρόπια λύγισαν το μίσχο τους και έσβηναν...

Δε θελήσατε να σας περιμένω για την επιστροφή. Κάποιος άλλος βαρκάρης θα σας εξυπηρετούσε.

Εφυγα μόνος, κι ώρες τραβούσα κουπί, λέγοντας τα παράπονά μου στον ποταμό. Είχα ακούσει πως κάποτε υπήρξε θεός, κι έτσι προσευχήθηκα. Μου απαντούσε το μουρμούρισμα των νερών, αργό, τελετουργικό σαν ψαλμωδία που ξεπηδούσε από πανάρχαιες εποχές.

Ο έρωτας που ένιωσα και δεν πρόλαβε ν' ανθίσει ούτε για μια στιγμή στην πραγματικότητα ζυμώθηκε μ' εκείνη την προσευχή και διασκορπίστηκε στον ορίζοντα. Ερωτας που βουτήχτηκε στο ποτάμι κι έβγαινε ολόδροσος από νοσταλγία, για να στεγνώσει στον ήλιο.

Σάμια, φώναζα ολομόναχος στη φελούκα μου, άγνωστή μου Σάμια, όπως ο ουρανός και ο Θεός, σ' αγαπώ.

Το κουπί χτυπούσε τα ύδατα, συνοδεύοντας τους ρυθμούς της καρδιάς μου. Ο ορίζοντας στένευε, ο ήλιος χάθηκε, το σούρουπο ερχόταν σταθερά, όπως ο χρόνος που φθείρει μια ζωή. Και μέσα από τα ύδατα του Νείλου έβγαινε ένας ήχος μουσικός, ήχος φαραωνικός...

Υστερόγραφο: Το αφήγημα βρέθηκε στις σημειώσεις ενός Ελληνα περιηγητή. Το φαντάστηκε, όπως επεξηγούσε ο ίδιος, όταν είδε μια φωτογραφία που είχε τραβηχτεί πριν από είκοσι χρόνια, σε κάποια περιοχή της Ανω Αιγύπτου. Η φωτογραφία απεικόνιζε εφτά κορίτσια πάνω σε μια φελούκα στις όχθες του Νείλου. Στην άκρη του πλεούμενου έστεκε ο βαρκάρης, έτοιμος να το σπρώξει στον ποταμό...

* Το διήγημα συμπεριλαμβάνεται στο βιβλίο της Ελένης Λαδιά «Ο έτυμος λόγος», που κυκλοφορεί από τις εκδόσεις «ΑΡΜΑΟΣ».

Ενα πρωί, μετά από ύπνο χωρίς ενύπνια (δόξα τω Θεώ τους τελευταίους μήνες ο ύπνος είναι βαρύς, ληθαργικός και επιλήσμων), αποφάσισα να πετάξω όλα τα όνειρα που ανεκπλήρωτα κυρίευσαν το χώρο του σπιτιού μου. Βεβαίως, η ιδέα κρυφόκαιγε μέσα μου καιρό, έπρεπε κάποτε να καθαρίσω, ο οικίσκος μου ήταν μικρός, μόλις πενήντα τετραγωνικά, και τα όνειρα της ζωής μου πλημμύριζαν επικίνδυνα το ζωτικό μου χώρο. Επομένως έπρεπε να αποφασίσω: ή εγώ ή εκείνα. Τελευταία τόσο δε με άφηναν να αναπνεύσω και να κινηθώ ελεύθερα, ώστε αναγκαζόμουν να απουσιάζω ώρες από το σπίτι, βρίσκοντας καταφύγιο στους δρόμους, στα αλσύλλια ή με το κρύο στους κινηματογράφους.

Οταν επέστρεφα σπίτι τα έβλεπα, ή προσποιόμουν πως δεν τα βλέπω, στοιβαγμένα το ένα πάνω στο άλλο σε τέλειες επιμειξίες, μολονότι ήταν όνειρα διαφορετικής καταγωγής και περιεχομένου. Φαίνεται, όμως, πως με την πάροδο του καιρού απέκτησαν ένα κοινό χαρακτηριστικό που τα ωθούσε προς ένωση: Ηταν όλα εξόριστα από την πραγματικότητα ή, σαφέστερα, ανεκπλήρωτα. Ετσι αποτέλεσαν μία κοινωνία διαφοροτήτων, όμοια με αυτή των ανθρώπων.

Οπου κι αν έστρεφα το κεφάλι μου, σε οποιαδήποτε γωνία ή σημείο του σπιτιού, όλο και έβλεπα κάποιο όνειρο να μου κεντρίζει τη μνήμη, τονίζοντάς μου έτσι το μέγεθος της θλίψης ή της αποτυχίας μου.

Στην αρχή υπήρχε μια ταξινόμηση ονείρων, καθένα πήγαινε στην ομάδα ή στο είδος του, τα ταξιδιωτικά λόγου χάρη βρίσκονταν στο μέσον του τοίχου, ενώ τα φιλόδοξα σκαρφάλωναν ακόμη και στο ταβάνι. Αργότερα, με τις επιμειξίες τους, είδα τα τελευταία να κατεβαίνουν μέχρι τις γωνίες του πατώματος και να συντροφεύουν με τα συναισθηματικά, που ήταν πιο άτολμα και πρόωρα γηρασμένα. Τα μικρά απόκρυφα τρύπωναν στο πατάρι ή στα συρτάρια της ντουλάπας. Με τα χρόνια άρχισε η μείξη και η σύμφυσή τους, ώστε διασαλευόταν και η δική μου μνήμη, ανίκανη να ξεχωρίσει την προέλευσή τους. Σα να μην έφτανε όμως μόνο η επιμειξία, είχαμε και αποτελέσματα τεκνογονίας. Οχι σε όλα τα όνειρα βεβαίως, αλλά στα πιο γόνιμα. Ετσι αναπτύσσονταν σαν παράσιτα, καταλαμβάνοντας όλο και μεγαλύτερο χώρο. Οταν πρωτοείδα τον πολλαπλασιασμό τους, παρατήρησα και ανακάλυψα ότι τα πιο γόνιμα, και συνεπώς τα πιο κατακτητικά, ήταν εκείνα τα χλωμά και άτολμα συναισθηματικά. Αυτά με την αταραξία και τη στωικότητά τους δελέαζαν ακόμη και τα τολμηρά φιλόδοξα, που για πολύ καιρό απέφευγαν τις μείξεις. Πολλά από τα απόκρυφα και αυστηρώς προσωπικά ήταν τέκνα αυτής της αταίριαστης ένωσης, ανάπηρα, διφορούμενα, ανακατεμένα με ψυχολογισμό ή εμβολιασμένα με δόση αρχετυπικού χαρακτήρα.

Οταν λοιπόν τα όνειρα γέμισαν επικίνδυνα το χώρο της οικίας μου, αναγκάζοντάς με να αυτοεξορίζομαι (στην αρχή απολάμβανα τη φυγή μου, αλλά αργότερα κουράστηκα), αποφάσισα να τα πετάξω. Κι εκείνο το πρωί, όπως ανέφερα, πήρα ένα μεγάλο σάκο σχεδιάζοντας να τα στοιβάξω όλα και να τα ρίξω στον γκρεμνό. Εφοδιάστηκα λοιπόν με θάρρος και ψυχραιμία, έπνιξα κάθε συναισθηματισμό, κι εγώ που κρατούσα ενθυμητάρι ακόμη κι ένα εισιτήριο θεάτρου ή ένα ταξιδιωτικό πρόγραμμα, εγώ, άσπλαχνος και άκαρδος, άρχισα το κυνήγι των ονείρων. Φαίνεται όμως πως αυτά τα «όντα» (δεν ξέρω με ποια λέξη να τα χαρακτηρίσω) είχανε παντού μάτια και αυτιά, γιατί μόλις κατάλαβαν τις προθέσεις μου ταράχτηκαν. Ακόμη και κείνα που ήταν κλεισμένα στο πατάρι και στα ερμάρια πήραν είδηση τον πανικό που επικρατούσε και κρύφτηκαν ακόμη βαθύτερα. Εγώ, όμως, μυημένος σε τέτοιες πονηριές, κατόρθωσα και έχωσα αρκετά στον ονειρόσακο και έως το μεσημέρι, καταϊδρωμένος και κουρασμένος, τον είχα αρκετά γεμίσει. Τον έδεσα γερά με τρεις κόμπους για να μη διαφύγει κανένα από τα συλληφθέντα και κάθισα στο κρεβάτι να καπνίσω ένα τσιγάρο. Απέναντί μου είδα ένα όνειρο που ερχόταν αμέριμνο από την κουζίνα και, νομίζοντας πως η επιχείρηση - σκούπα είχε τελειώσει, προσπαθούσε να βρει θέση στο δωμάτιο. Χωρίς να προσέξει ότι ήμουν κοντά του, ζωηρό και μάλλον ευρισκόμενο στη ζάλη της εφηβείας του, τεντώθηκε ηδονικά και ξάπλωσε στη γωνία του πατώματος. Το αναγνώρισα αμέσως. Ανήκε στην κατηγορία των ταξιδιωτικών, όνειρο που δεν εκπληρώθηκε ποτέ και είχε γεννηθεί στα χρόνια της δικής μου νεότητας για ένα ταξίδι πολλών μηνών που είχα τότε επιθυμήσει, ένα ταξίδι στη Μέση Ανατολή για να γνωρίσω διάφορες γλώσσες και πολιτισμούς. Απόρησα σαν θυμήθηκα εκείνα τα σχέδια και ξαφνιάστηκα με τη ζωηρότητα και την αντοχή του ονείρου, γιατί εγώ ήμουν πλέον μεσόκοπος, ανήμπορος από προβλήματα καρδιάς και υψηλής πιέσεως, τέλεια αδύναμος να εκτελέσω το ονειρεμένο ταξίδι.

Ζήλεψα, αλήθεια, τη δική του υπομονή και αντοχή, κι έτσι σβήνοντας γρήγορα τη γόπα του τσιγάρου, το άρπαξα βιαίως και το έβαλα στον ονειρόσακο. Κουρασμένος καθώς ήμουν, ίσως και να οπτασιάστηκα γιατί άκουσα λυγμούς. Φαίνεται πως το όνειρό μου έκλαιγε, αλλά εγώ ψυχρός και μεθοδικός μπήκα στο μπάνιο να βρέξω λίγο το πρόσωπό μου. Από δάκρυα ονείρων είμαι συνηθισμένος, είπα στον εαυτό μου και βγήκα στο δωμάτιο να συνεχίσω το έργο μου...

Συνέχισα με πείσμα και ορμή. Ο ονειρόσακος είχε πλέον γεμίσει και το σπίτι μου είχε πλέον αδειάσει. Προτού τον κατεβάσω στο αυτοκίνητό μου, έκανα μια επιθεώρηση σε όλες τις γωνιές. Ημουν ευχαριστημένος, γιατί δεν ανακάλυψα κανένα όνειρο, ούτε το ελάχιστο. Εσυρα τον βαρύ ονειρόσακο από τις σκάλες (ποτέ δεν είχα υποψιαστεί το μολυβένιο βάρος των ονείρων) και τον τοποθέτησα προσεχτικά στο πίσω κάθισμα. Θα μπορούσα βέβαια να τον στοιβάξω στο πορτ μπαγκάζ, αλλά από έμφυτη ευγένεια και ευαισθησία δεν το έπραξα, για να μην καταπιέσω τα όνειρα. Αρχιζε το δειλινό όταν οδηγούσα στους έρημους δρόμους για την τοποθεσία όπου υπήρχαν γκρεμνοί και βαθιές χαράδρες. Ιδανική μεριά να τα πετάξω, σκέφτηκα ευχαριστημένος, ιδανική και δίκαιη, γιατί τ' αφήνω στην τύχη τους να σκοτωθούν ή όχι.

Ανοιξα το ραδιόφωνο του αυτοκινήτου για να με συντροφεύει στη μοναχική μου διαδρομή. Το τραγούδι που ακούστηκε φαίνεται πως συγκίνησε κάποιο όνειρο, γιατί ξανάκουσα λυγμούς. Κι όταν θυμήθηκα, ένας κόμπος στάθηκε στο λαιμό μου. Το τραγούδι αυτό που τυχαία ακούστηκε ήταν ένα από τα αγαπημένα που πλαισίωναν μια εποχή σφόδρα συναισθηματική και φιλόδοξη, τραγούδι-σύμβολο. Τότε η απολυτότητα και η ορμή μου με τοποθετούσαν στο κέντρο του κόσμου, του δικού μου όμως κόσμου, γι' αυτό και βρέθηκα καθημαγμένος έξω από τον κύκλο της αντικειμενικότητας. Το όνειρο πίσω μου έκλαιγε και το συνόδευε η μουσική, η ίδια μουσική που το γέννησε και το γιγάντωσε, ενώ εγώ μπροστά οδηγούσα σφίγγοντας τα χείλη μου να πνίξω τον αναστεναγμό. Οχι, δεν έκλεισα το ραδιόφωνο σαν δειλός. Ακουσα το τραγούδι μέχρι το τέλος, στα βάθη της αποτυχίας μου είχα ατσαλωθεί και μάλιστα ηδονιζόμουν με τις μηδενιστικές μου αποφάσεις. Η πίστη μου ότι η αποτυχία ελευθερώνει ήταν τόσο δυνατή, ώστε θα μπορούσα, αν ήθελα, και όρη να μετακινήσω. Το τραγούδι τελείωσε και οι λυγμοί του ονείρου μετατράπηκαν σε ένα ρόγχο που έμοιαζε επιθανάτιος. Πεθαίνει, σκέφτηκα και ανέπτυξα ταχύτητα. Το δειλινό έφευγε, κρυβόταν στο βάθος της δύσης, αλλά δε θ' αργούσα να φτάσω στο επιλεγμένο σημείο του γκρεμνού.

Ηταν φως ακόμη όταν έφτασα, λυκόφως ανοιξιάτικο συνυφασμένο με απροσδιόριστη νοσταλγία. Ο ονειρόσακος μου φάνηκε πιο βαρύς ή ίσως εγώ ήμουν πιο κουρασμένος. Τον τράβηξα ωστόσο προσεκτικά και τον έσυρα στο κατάλληλο σημείο. Δυσκολεύτηκα να λύσω τους κόμπους για να απελευθερώσω τα όνειρα, αφού από τη μανία μου να μη φύγουν τους είχα δέσει πολύ σφιχτά. Ο σουγιάς που είχα στο συρτάρι του αυτοκινήτου μαζί με διάφορα άχρηστα αντικείμενα, όπως λόγου χάρη ένα μικρό ορθογραφικό λεξικό, μολονότι είμαι άριστος ορθογράφος, ή ένα μπουκαλάκι ουίσκι που ποτέ δεν πίνω, έδωσε τη λύση.

Οταν άνοιξα τον ονειρόσακο και τον έγειρα προς το μέρος του γκρεμνού ξαφνιάστηκα. Τα περισσότερα όνειρα ήταν ήδη νεκρά, δεν άντεξαν φαίνεται την έλλειψη οξυγόνου, ενώ μια μικρή ομάδα σε λίγο θα ξεψυχούσε. Ελάχιστα ήταν αυτά, όπως το ταξιδιάρικο της εφηβείας και άλλα παρεμφερή και πιθανόν της ίδιας εποχής, που πέταξαν σαν πουλιά ξεφεύγοντας από την κόλαση του γκρεμνού. Τα έβλεπα να χάνονται στον αέρα, δεν είχα θλίψη, αλλά ήμουν κατάπληκτος με την εμμονή τους. Πού θα πάνε, σκέφτηκα με κακεντρέχεια, πώς θα σταθούνε μόνα τους χωρίς εμένα; Λησμονώντας ο βλαξ πως για πάμπολλα έτη ζούσαν ανεξάρτητα από τη συγκατάθεσή μου.

Ο ονειρόσακος είχε αδειάσει όταν πέταξα τα νεκρά και ημιθανή όνειρα. Ενα βάρος έφευγε από το στήθος μου στη σκέψη πως τώρα θα ήμουν απολύτως ελεύθερος. Τη στιγμή όμως που ετοιμαζόμουν να πετάξω και τον ονειρόσακο άκουσα έναν περίεργο ήχο. Εβαλα το χέρι μου στον πάτο του ονειρόσακου και έπιασα ένα αρτιγέννητο όνειρο. Πότε πρόλαβε να γεννηθεί, αναρωτήθηκα, και ποιας επιμειξίας προϊόν ήταν; Δεν υπήρχε ακόμη κανένα ιδίωμά του, τόσο ελάχιστο ήταν. Μόνο ο ήχος πρόδιδε την ύπαρξή του.

Στάθηκα δίβουλος: να το πετούσα στον γκρεμνό πριν μεγαλώσει και προβάλει απαιτήσεις ή να το κρατούσα; Θυμήθηκα ότι στο παρελθόν είχα ένα μικρό ενυδρείο με λιλιπούτεια χρυσόψαρα. Με τον καιρό και παρ' όλη τη φροντίδα μου είχαν όλα πεθάνει κι απέμεινε μόνο ένα, το μικρότερο. Και τότε ξαναβρέθηκα στο ίδιο δίλημμα, αλλά ήμουν νέος και ανθεκτικός. Ετσι, έβαλα το χρυσοψαράκι σε μία μεγάλη κατσαρόλα με νερό και το επέστρεψα στο κατάστημα των ενυδρείων για να το κρατήσουν συντροφιά με τα άλλα. Ετσι έπραξα τότε. Και με αυτή τη μνήμη, έβαλα στη χούφτα μου το ονειρατάκι (λέξη επινοημένη από τον Διονύσιο Σολωμό), το άφυλο και αδήλωτο, και το παρατηρούσα.

Οχι, δεν το πέταξα, δεν μπόρεσα να το πετάξω και δεν προτίθεμαι να αναλύσω τους λόγους αυτής της απόφασής μου.

Το πήρα μαζί μου στο δρόμο της επιστροφής, γιατί εγώ και το ονειρατάκι μου χωρούσαμε μια χαρά στο σπίτι...


 

Ο Χάρης ήταν δεκαπέντε χρονών όταν ένιωσε για πρώτη φορά έρωτα για ένα αγόρι, το έπνιξε όμως τότε.
Αργότερα όταν πήγε φαντάρος αφέθηκε σ' ένα μούτρο που μπαινόβγαινε στην απομόνωση για κλεψιές και ψευτομαγκιές, οι άλλοι φαντάροι αυτόν τον φώναζαν γορίλα.
Την πρώτη φορά έκλαψε από πόνο και ηδονή, ύστερα του έγραψε γράμματα ερωτικά και τρυφερά.
Ένα καιρνούριο γράμμα του Χάρη κάθε φορά, ήταν αφορμή για να γελάνε ο Γοριλας με τους φίλους του, φυσικά όταν ο Χάρης δεν ήταν μπροστά.
Ο Γορίλας γελούσε πιο πολύ απ' όλους. Μια φορά που είχαν βγει βραδάκι με άδεια και πίνανε σ' ένα καφενείο, ο Γορίλας ξέρασε από τα γέλια πάνω στους μεζέδες.
Ο Χάρης τον είχε μυθοποιήσει μέσα του και του έγραψε (μια φορά που ήταν στην απομόνωση για κάποια ψευτομαγκιά):
-Μόνο εγώ ξέρω τι παλικάρι είσαι οι άλλοι εκλαμβάνουν την ευθύτητα και τη λεβεντιά σου σαν βαρβαρότητα.
Έτσι ο Χάρης πολύ αργά έμαθε τί κτήνος ήταν ο Γοριλας όταν αυτός εκδηλώθηκε φανερά κοροϊδεύοντάς τον μπροστά στους άλλους. 
-Βρες άλλον να σε πηδάει μωρή συκιά, του είπε, εγώ βαρέθηκα.
Έτσι ο Χάρης βγήκε ξαναγεννημένος απ' το στράτευμα.
Μια γυναίκα με αντρικό περίβλημα, που αγάπησε τον άντρα κτήνος, αλώθηκε στον ερωτά του και φούντωσε η σπίθα που είχε μέσα του για το αρσενικό και η περιφρόνηση για τις γυναίκες.
Η πρώτη γυναίκα που σιχάθηκε ,(αλλά αυτό ήταν καλά κρυμένο μέσα στο υποσυνείδητό του), ήταν η μάνα του.
Η δεύτερη ήταν η δασκάλα της πρώτης δημοτικού που ήταν χοντρή και χαζή και δε χώνευε το Χάρη επειδή της έκανε δύσκολες ερωτήσεις. Όταν ο Χάρης άρχισε να διαβάζει του άρεσε πολύ να μαθαίνει καινούρια πράγματα. 
Πολύ γρήγορα άρχισε να αγοράζει βιβλία εκτός από τα σχολικά .
Διάβαζε ώρες ατέλειωτες κλεισμένος μέσα στο σπίτι, παράλληλα βοηθούσε και τη μάνα του επειδή τη λυπόταν. Οι δουλειές του σπιτιού ήταν σκληρές εκείνα τα χρόνια. Και οι άντρες δεν έκαναν τίποτε μέσα στο σπίτι. Ο χάρης όμως δεν το θεωρούσε υποτιμητικό να τη βοηθάει. Την αγαπούσε τη μάνα του ο Χάρης παρ' όλο που εκείνη του φερόταν αχάριστα, εκείνες τις στιγμές τη μισούσε και τη σιχαινόταν, αλλά ύστερα τη συγχωρούσε και τη δικαιολογούσε, επειδή όλη μέρα παιδευόταν μέσα στο σπίτι. Όμως η αηδία και η περιφρόνηση στάλαζαν σαν φαρμάκι σιγά- σιγά μέσα του. Αλλά όπως είπα παραπάνω, αυτά ήταν κρυμμένα βαθιά μέσα στο υποσυνειδητό του.
Ο Χάρης είχε έναν αδελφό ένα χρονο πιο μικρό, το Βασίλη. 
Ο Βασίλης ήταν τελείως διαφορετικός απ' αυτόν που ήταν γεροδεμένο και όμορφο παιδί, ενώ ο μικρός ήταν μικροκαμωμένος και ασχημούλης, έμοιαζε πολύ με τη μάνα τους, γι' αυτό εκείνη του είχε αδυναμία. Στο σχολείο ο Χάρης ήταν μέτριος μαθητής, διάβαζε αλλά δεν τον ενδιέφεραν οι βαθμοί και τα μπράβο, ενώ ο Βασίλης έπαιρνε πάντα άριστα.
Ο μικρός δεν έκανε τίποτε μέσα στο σπίτι, όταν τελείωνε με το διάβασμα έβγαινε για παιχνίδι και ερχότανε πολλές φορές με διάφορα τραύματα, κάθε φορά έλεγε του Χάρη η μάνα τους.
Εσύ σαν μεγαλύτερος πρέπει να προστατεύεις τον αδελφό σου. Αλλά εσύ έχεις ριζώσει εδώ μέσα, μουρόχαυλος έχεις γίνει.
Μια φορά ο Βασίλης πήγε κλαίγοντας στο σπίτι με το κεφάλι γεμάτο αίματα. Η μάνα τους μόλις είδε έτσι το χαϊδεμένο της, άρχισε να χτυπιέται και να λέει διάφορα, καθώς του κανάκευε το τραύμα που ήταν σπουδαίο, αλλά η πέτρα που του το άνοιξε ήταν φαίνεται μυτερή και τον πήραν τα ζουμιά.
Βγες έξω βρε να δεις ποιος το έκανε να τον σπάσεις στο ξύλο!
Είπε στο χάρη. 
Ο Πάρης, ο Πάρης! Τσίριξε ο Βασίλης, αυτός ο κοκκινομούρης, επειδή έβαλα γκολ στην ομάδα τους. 
-Βγες έξω βρε μουρόχαυλε! Ούρλιαξε η μάνα τους στο Χάρη. Τι να κάνει ο έρμος ο Χάρης βγήκε έξω, γεμάτος αμηχανία με τα χέρια στις τσέπες του κοντού παντελονιού του, ήταν έντεκα χρονών, μικρούλης κι αυτός.
Τα παιδιά συνέχιζαν τον αγώνα, που έμοιαζε με κλωτσοπατινάδα ανακατεμένη με βρισιές. 
Του γάμησε τη μάνα ο μικρός. Έλεγαν οι φίλοι του Βασίλη μόλις είδαν το Χάρη. Έβαλε μια γκολάρα και ο πούστης ο κοκκινομούρης του' ριξε την πέτρα. Εμείς συνεχίζουμε με έναν παίχτη λιγότερο, αλλά τους ξεσκίζουμε. 
Οι αντίπαλοι, πλησιάσαν κι αυτοί γύρω απ' το Χάρη. Ο Πάρης μάσαγε τσίχλα και καθώς έσκαγε μια φούσκα είπε του Χάρη
-Ο αδελφός σου μου πήρε τη μπάλα από τα χέρια, ήταν αντικανονικό. 
-Ναι, αλλά δεν πρέπει να πετάτε πέτρες, τού' πε ο Χάρης, είναι επικίνδυνο. 
-Κοίτα όμως καλαμιά που μου'ριξε είπε ο Πάρης και του έδειξε στραβομουτσουνιάζοντας το πόδι του. Εκείνη τη στιγμή πλησίασε φουριόζα η μάνα τους με το Βασίλη πιο πίσω , μ' ένα μαντιλι δεμένο γυρω απ'το κεφάλι του. 
Τι κάνεις εδώ βρε βλαμμένε; Λέει του Χάρη, γιατί δεν τον δέρνεις;
Τα κορίτσια που παρακολουθούσαν όλες αυτές τις φάσεις του αγώνα καθισμένα στα πεζούλια ξεκαρδίστηκαν στα γέλια, ο Πάρης έγινε καπνός.
Από τότε η μάνα τους δεν του ξανάπε να βγει να καθαρίσει για το χαϊδεμένο της, όμως οι σπόντες και τα καρφιά ήταν στην ημερίσια διάταξη.
Έχεις ξασπρίσει από το μέσα βρε, κορίτσι είσαι; Μπροστά στον πατέρα τους ήταν πιο προσεχτική γιατί εκείνος καμάρωνε για το μεγάλο γιο επειδή του' μοιαζε, και της έριχνε σφαλιάρα που πήγαινε σύννεφο όταν το παράκανε. Όπως μια φορά που έτρωγαν. Η μάνα τους ήξερε ότι ο Χάρης αγαπούσε μια συμμαθητριά του που ερχόταν και έπαιρνε τα μαθήματα από το Χάρη, επειδή ήταν ασθενικό και έλειπε συχνά από το σχολείο.
Καθώς τέλειωσαν την προσευχή για να αρχίσουν το φαγητό, λέει η μάνα τους στο Χάρη.
Ήρθε αυτό το σαφρακιασμένο η Μίνα, και σε γύρευε (και γέλασε πονηρά), την ώρα που ήσουν στο φούρνο. 
-Α δεν ήρθε χτες στο σχολείο, πάλι άρρωστη θα ήταν, είπε ο Χάρης. 
-Μμμ, κάνει αυτή, την άρρωστη παριστάνει για να γλυτώνει το σχολείο
-Δεν είναι έτσι μαμά, λέει ο Χάρης, έχει ζαλάδες 
-Άντε βρε μουρόχαυλο που την πιστεύεις, αλλά βέβαια, οι έρωτες σε μαράνανε βλαμμένο, είπε αυτή.
Η σφαλιάρα της ήρθε σαν κεραυνός, έπεσε πίσω μαζί με την καρέκλα, οι γαμόσταυροι τη συνόδεψαν με δυο κλωτσιές για επίλογο. Ο Χάρης τη λυπήθηκε κι όταν ξανάρχισαν το φαγητό, όλοι έφαγαν ακόμα και η μάνα τους που σε κάθε μπουκιά έριχνε βλέμματα γεμάτα φαρμάκι πότε στο Χάρη και πότε στον άντρα της. Ο Χάρης έφαγε λίγο για να μη τον μαλώσουν και μάζεψε το τραπέζι, ο Βασίλης τον ακολούθησε στην κουζίνα και του είπε σφυριχτά
-Για τα μούτρα σου τις έφαγε η μαμά απ' τον κανίβαλο.
-Δεν είναι κανίβαλος, είπε ο Χάρης, ένας βασανισμένος άνθρωπος είναι. 
-Ναι, που βαράει τη γυναίκα του.
-Αυτό δεν ήταν σωστό, αλλά ο πατέρας όλη μέρα σκάβει τους δρόμους, είναι κουρασμένος και μερικές φορές δεν ξέρει τι κάνει, είπε ο Χάρης. 
-Καλά, λέει ο μκρός, δεν θα μεγαλώσω; Θα του σπάσω τα μούτρα.
-Εσύ όλο λόγια είσαι, του λέει ο Χάρης, αλλά εγώ όλη μέρα εδώ μέσα βοηθάω τη μαμά. 
-Καλά, εσύ άμα δεν γίνεις πούστης, εμένα να μου τρυπήσεις τη μύτη, το κέντημα μόνο σου λείπει. 
-Εγώ διαβάζω ρε χαμένε! Ξέσπασε τότε ο Χάρης, -Και ξέρω πολύ περισσότερα από σένα που παίρνεις όλο δεκάρια στο σχολείο ψωροπερήφανε, για να καμαρώνεις τα παίρνεις.
-Άντε μωρή κότα ξασπρουλιάρα! Του πέταξε ο Βασίλης και βγήκε από την κουζίνα, τσιτωμένος κι ευχαριστημένος που του τα' πε.

Η Μίνα, η συμμαθήτρια του Χάρη δεν προλαβε να πάει στο γυμνάσιο, έσβησε το καημένο, η καρδούλα του είχε κάποιο πρόβλημα και οι γονείς του δεν της το είχαν πει και το είχαν μυστικό απ' όλους.
Ο Χάρης έκλαψε πολύ σα να έχασε ότι πιο πολύτιμο είχε. Από τότε κάθε Κυριακή πήγαινε στον τάφο της λουλούδια και της διάβαζε ποιήματα όπως τότε που ήταν ζωντανή, συχνά άλλαζαν βιβλία και συζητούσαν γι' αυτά. Από τότε δεν αγάπησε άλλο κορίτσι και ορκίστηκε με τη νεανική του αθωότητα να της είναι πιστός μέχρι να πεθάνει. Ο τάφος της Μίνας ήταν ένας τόπος για να κλαίει για το αγόρι που χάνονταν μέσα του. 

Όταν τέλειωσε το γυμνάσιο γράφτηκε σε μια δραματική σχολή. Τελιεώνοντας και τη θητεία του στο στρατό άρχισε να δουλεύει. Στην αρχή του έδιναν μικρούς ρόλους και στα τριάντα του έπαιξε σε σπουδαίους ρόλους. Δινόταν στη δουλειά του ψυχή και σώμα. Ο έρωτας που ένιωθε για το θέατρο ήταν αφύσικος, σχεδον άγγιζε τη σχιζοφρένεια.
Καμιά φορά ενέδιδε στην ανάγκη του να σιγάσει το ερωτικό του ένστικτο με κάποια περιστασιακή σχέση. Ένας άνδρας όμως που γνώρισε, του έδινε την εντύπωση πως ήταν σαν κι αυτόν, τρυφερός και ονειροπόλος, όμως τα πράγματα μ' αυτόν ήταν τελείως διαφορετικά απ' όσα ο Χάρης καταλάβαινε.
Ήταν κι εκείνος ηθοποιός αλλά ο Γιώργος, (έτσι τον έλεγαν), ήταν άλλη πάστα ανθρώπου, ορμητικος με γυναικεία συμπεριφορά. Ένα βράδυ ο Χάρης διάβαζε κι ο Γιώργος έλειπε όπως συνήθιζε τα βράδια, του έλεγε ότι πηγαίνει στη θάλασσα και σκέφτεται. Ήθελε να μείνει λίγο μόνος, του έλεγε πως το έχει ανάγκη και ο Χάρης το σεβόταν. Μια φορά που ο Γιώργος αρρώστησε από σκωληκοειδίτη, τον πήγε στο νοσοκομείο. Μια μέρα ο Γιώργος λέρωσε τη πυζάμα του και ο Χάρης έψαχνε μήπως βρει καμιά άλλη στην ντουλάπα, εκεί είδε μια μαύρη τσάντα,την άνοιξε και το χέρι του άγγιξε κάτι μαλλιαρό, το τράβηξε περίεργος να δει τι ήταν και βρήκε με περούκα με μαύρα μακριά μαλλιά. Η τσάντα ήταν γεμάτη γυναικεία αξεσουάρ, καλλυντικά και σουτιέν με ψεύτικα στήθη. Τότε κατάλαβε που πηγαίνει τα βράδια ο Γιώργος. Δεν του είπε τίποτε αλλά όταν έγινε καλά και ξεκίνησε ένα βράδι για τη γνωστή βόλτα, τον παρακολούθησε. Ο Γιώργος πήγε κατευθείαν στα δημόσια ουρητήρια, κρατώντας τη μαύρη τσάντα (που την έκρυβε από νωρίς κάτω από μια πολυθρόνα στο χολ). Όταν βγήκε από τα ουρητήρια, ήταν ένα πρόστυχο πλάσμα, θλιβερό, βαμμένο προκλητικά. Ο Χάρης δεν ήθελε να δει τίποτε άλλο, γύρισε στο σπίτι, μάζεψε όλα του τα πράγματα και του άφησε ένα γράμμα γεμάτο κατανόηση και απελπισία, από υποχρέωση περισσότερο σαν άνθρωπος για να τον ταρακουνήσει. Όσο έμεναν μαζί, στο θέατρο δεν μπορούσε να αποδώσει με όλες του τις δυνατότητες, από τη στιγμή όμως που αποδεσμεύτηκε από αυτόν, έφτασε στο μέγιστο βαθμό της επιτυχίας για έναν ηθοποιό. Πολύ αργότερα, ένιωσε έρωτα για μία γυναίκα που έμοιαζε με τη Μίνα και εσωτερικά αλλά και στο πρόσωπο, αυτό το ένιωσε σε μια σκηνή που έπαιζαν μαζί σ' ένα έργο και τη φιλούσε στο στόμα. Ερωτεύτηκε αλλά όχι παθιασμένα, αυτό που ένιωθε ήταν περισσότερο άπειρη τρυφεράδα και εκτίμηση. Ποτέ του όμως δεν απαλλάχτηκε από την τάση του για τους άντρες και γι' αυτό δεν θέλησε να την παντρευτεί, δεν είχε εμπιστοσύντη στον εαυτό του. Τότε σκέφτηκε να πάει σε ένα ψυχαναλυτή μήπως τον βοηθήσει να βρει τον πραγματικό του εαυτό.
Κι εκεί ενώ ο γιατρός του έβγαλε όλα τα εσώψυχά του, αυτός σιγά-σγιά ερωτεύτηκε το γιατρό παράφορα, ποτέ του δεν είχε νιώσει έτσι για κανένα. 
Όταν το συνειδητοποίησε αυτό, εξαφανίστηκε από το θέατρο, πήγε και νοίκιασε ένα δωμάτιο στη Τζια, ένα πρωί ανέβηκε επάνω σ' ένα μοναστήρι που από κάτω ήταν γκρεμός. Εκεί έμεινε αρκετή ώρα κοιτάζοντας κάτω, έκλεισε τα μάτια και σκεφτόταν. Αν έπεφτε θα τέλειωναν όλα, όμως, όχι, χίλιες φορές όχι, είπε μέσα του, θα συνεχίσω το θέατρο, ναι το θέατρο, νιώθω να έχω τόσα πολλά να δώσω σαν ηθοποιός, στη ζωή βλέπουμε.
Έπειτα σκέφτηκε αλλιώς την ιστορία με το γιατρό. Προσπάθησε να βγει από μέσα του και να δει τον εαυτό του απ' έξω σαν να' ταν κάποιος άλλος. Ναι, σκέφτηκε, είναι φυσικό να ερωτετυτεί κανείς τον ψυχαναλυτή του, είχε ακούσει ότι συμβαίνει συχνά αυτό. Θυμήθηκε τα λογια του γιατρού που του είχε πει πως πρέπει να δεχτεί την πραγματικότητα, ότι ναι, είμαι ομοφυλόφιλος, και να αφήσει τον εαυτό του ελεύθερο να ερωτευτεί και να μη νιώθει καμιά ενοχή μιας κι ούτε μπορεί να αλλάξει, αυτό πια έπρεπε να το ξεκαθαρίσει μέσα του. Του είπε επίσης ο γιατρός ότι έπρεπε να ξεχάσει τη δασκάλα και τη μάνα του και όλους όσους πίστευε ότι έφταιγαν που σιχάθηκε τις γυναίκες, έπρεπε να κοιτάξει μπροστά. Η αλήθεια είναι πως ο γιατρός τον βοήθησε πολύ να σκεφτεί και να παραδεχτεί μέσα του ότι είναι γκέι. Ο γιατρός το σκέφτηκα κάποια στιγμή πως ο Χάρης θα μπορούσε να τον ερωτευτεί, αλλά δεν μπορούσε να κάνει τίποτε γι' αυτό, αυτός έκανε το καθήκον του σα γιατρός, τον βοήθησε όσο μπορούσε, κι όταν κατάλαβε πως πράγματι τον είχε ερωτευτεί, του σύστησε άλλον γιατρό, με τη διακιολογία ότι αυτός είχε πάθει υπερκόπωση και θα σταματούσε για αρκετό καιρό τη δουλειά του. Στη Μπέση, στην κοπέλα που είχε ερωτευτεί μίλησε με ειλικρίνεια και έγιναν πολύ στενοί φίλοι. Η Μπέση δεν τον έβλεπε πια σαν άντρα κι εκείνος την έβλεπε σαν φίλη και κάτι περισσότερο, σαν αδελφή του. Του είχε λείψει πολύ η αγάπη και να δώσει και να πάρει, όσο για τον έρωτα τον περίμενε, αλλά δεν κρεμόταν πια η ζωή του απ' αυτόν (έτσι το σκεφτόταν για να παρηγοριέται, στο βάθος ήξερε πως ο έρωτας είναι η κινητήριος δύναμη του σύμπαντος κόσμου), αλλά δεν αξίζει ν' αυτοκτονεί κανείς για τίποτε στον κόσμο. Θά' ρθει και ο έρωτας σκεφτόταν, θά' ρθει. " Όταν θέλουμε πάρα πολύ κάτι, όλο στο σύμπαν συνωμοτεί για να καταφέρουμε να πραγματοποιήσουμε το ονειρό μας".

Κάθε φορά άνοιγε τα γαλάζια μάτια της με απορία και του έδινε την ίδια χαμογελαστή απάντηση:

- Τι σε νοιάζει εσένα για τα ψέματα που λέω; Η δική μου αλήθεια είσαι συ.

- Να σε πιστέψω;

- Πρέπει...

Ο καυγάς άρχιζε πάντα με αυτό που ο Αντρέας στην αρχή πολύ κομψά ονόμαζε παραποίηση της πραγματικότητας και αργότερα βάναυση προσβολή της νοημοσύνης του. Τον πρώτο καιρό της γνωριμίας τους, η Μαρία δεν καταλάβαινε πως ένα αθώο ψέμα ήταν ικανό να τον κάνει έξω φρενών. «Ασε να σου λέω ψέματα και θα δεις τι όμορφα που είναι», ήταν το δικό της βιομοτίβο. Ολα της τα χρόνια μέχρι τότε, είχαν κυλήσει μέσα σ' ένα ωραίο, ζεστό ψέμα. Οσο θυμόταν τον εαυτό της, ένα ροζ ανάλαφρο σύννεφο τη σήκωνε ψηλά, μόλις πήγαινε να σκοντάψει κάπου κι από κει πάνω ο κόσμος της φαινόταν υπέροχος και προστατευτικός, σπαρμένος με μοσχομπίζελα και μυρωδάτη μέντα.

Στην άλλη όψη της ζωής, τη μυστική, τη δική της, την είχε μυήσει η γιαγιά Νικολέτα, μπουκώνοντάς τη με τόσες παραλλαγές της αλήθειας, όσες χρειαζόταν η Μαρία για να δεχτεί τη διπλή ορφάνια σαν ένα δώρο περίπου του καλού Θεού. Κάποτε μάλιστα, η γιαγιά Νικολέτα έπαψε να λέει παλιά παραμύθια κι έκανε την ίδια τη ζωή τους παραμύθι. Τη Μαρία τη βάφτισε αρχοντοπούλα, το φτωχικό τους στο χωριό αργυρόκαστρο και το πιάτο με τη φασολάδα γινόταν ως διά μαγείας μοσχάρι κοκκινιστό. Οχι πως δεν ήξερε η Μαρία να ξεχωρίζει χώρους, γεύσεις και ποιότητα. Ομως βολευόταν μια χαρά μέσα στο ψέμα και κάποτε ξεπετάχτηκε μέσα από αυτό αληθινή αρχόντισσα. Ομορφη, πανέξυπνη και με μια έμφυτη ικανότητα να κερδίζει τους άλλους. Με το ψέμα; Με το ψέμα. Ηξερε πως έλεγε ψέματα και οι άλλοι αφηνόντουσαν στη μαγεία της. Αν τα ψέματα της γιαγιάς της έδωσαν της ίδιας μπόι, γιατί να μη κάνει και τους άλλους με τα ίδια ψέματα να ψηλώσουν λίγο; Ενας καθηγητής στο γυμνάσιο προσπάθησε να της βάλει μυαλό.

- Μαρία, καλή μου. Το ξέρω πως το κάνεις από αγαθή πρόθεση, όμως δεν είναι σωστό να λες σ' ένα νάνο πως είναι γίγαντας. Τον κοροϊδεύεις. Κι αυτό δεν είναι το χειρότερο. Αν σε πιστέψει, θα κοροϊδεύει πια και ο ίδιος τον εαυτό του. Αλίμονο, μάλιστα, αν κάποια μέρα αντιληφθεί πως το μπόι του δεν του επιτρέπει να κάνει αυτά που πίστευε πως μπορούσε να κάνει ως γίγαντας. Το αποτέλεσμα θα είναι τραγικό. Το έχεις σκεφτεί αυτό;

- Μα, το ίδιο δεν κάνετε και σεις, κύριε καθηγητά, στην τάξη; Δε διαβεβαιώνετε όλα τα παιδιά πως η ύλη είναι στα μέτρα τους και πως όλα μπορούν να προκόψουν; Εχετε πει ποτέ σε μαθητή σας πως είναι βλάκας και καλά θα κάνει ν' αφήσει το σχολείο γιατί δεν παίρνει τα γράμματα; Ακόμα και όταν πέσει κάτω από τη βάση, τον δικαιολογείτε πως δε διάβασε αρκετά, ενώ ξέρετε πολύ καλά πως το μυαλουδάκι του δε δουλεύει στη βάση των εκπαιδευτικών προδιαγραφών. Ισως όμως και να μην του λέτε ψέματα. Να καταλαβαίνετε κατά βάθος πως το ωρολόγιο πρόγραμμα δεν έχει γίνει δα για ν' ανεβάζει τους δείκτες ευφυίας. Και πως πολύ συχνά οι σκράπες των σχολείων έβαλαν τα γυαλιά στην ανθρωπότητα. Αλλωστε, κάθε παιδί μακριά από την εκπαιδευτική κλίνη του Προκρούστη, μπορεί να πετάξει μπόι και ν' αναδειχτεί σε κάθε δημιουργικό χώρο της ζωής. Τι θα γινόμουν εγώ, κύριε καθηγητά, αν η γιαγιά μου με άφηνε να γλιστρήσω μέσα στην πικρή αλήθεια; Αν μου έλεγε πως οι γονείς μου σκοτώθηκαν σε μια έκρηξη νάρκης και πως αβοήθητες έπρεπε πια να τα βγάλουμε πέρα; Με μεγάλωσε με την πίστη πως οι γονείς μου είχαν πάρει μέρος σε μια επιστημονική αποστολή στο Διάστημα και πως από κει πάνω μού έστελναν κάθε τόσο τα πολύτιμα δώρα τους. Κάποιος θείος στο Μπρούκλιν και βέβαια θα με έκανε μοναδική κληρονόμο του, άσχετα αν δεν τον είχα γνωρίσει ποτέ και δε μου είχε στείλει ούτε ένα γράμμα. Από την άλλη, έπρεπε να είμαι ευγενική και περήφανη σαν απευθείας απόγονη των Παλαιολόγων. Και δεν είχα παρά να κάνω μια ευχή για να πραγματοποιηθεί κάποτε. Μ' αυτά και μ' αυτά ξεπέρασα την ορφάνια και τη φτώχεια μας, ένιωθα πλούσια κι από μεγάλη γενιά, δυνατή και τυχερή, όπως δε νιώθουν όσες σίγουρα έχουν μια καλύτερη τύχη από τη δική μου.

Ο καθηγητής την κοίταξε με κατανόηση.

- Μπορεί να 'χεις δίκιο, Μαρία. Ομως, μην το παρακάνεις με τα ψέματα. Ιδίως αν γίνεις δασκάλα, όπως σκέφτεσαι και μητέρα. Τα παιδιά δε θέλουν τα ψέματα.

- Τα παιδιά θέλουν τα ωραία ψέματα...

Η Μαρία σπούδασε πραγματικά δασκάλα, πήρε μια υποτροφία, έφυγε για δυο χρόνια στο εξωτερικό, όταν γύρισε διορίστηκε σ' ένα μονοθέσιο σχολείο κάπου στην Ηπειρο. Από το εξωτερικό κουβάλησε κάποιες νέες μεθόδους διδασκαλίας, στο μονοθέσιο ήταν ελεύθερη να τις δοκιμάσει. Μόνη της το ζήτησε να πάει σε μονοθέσιο για να μπορεί να παίρνει τα παιδιά να τους κάνει μάθημα έξω στο ύπαιθρο, αριθμητική, μετρώντας πουλιά στον αέρα, την αλφαβήτα, γράφοντας πάνω στην ποταμίσια άμμο. Το φόρτε της, φυσικά, ήταν η Ελληνική Μυθολογία, με δικά της τεράστια ανοίγματα, όπου στοίβαζε όλη τη ζωή των παιδιών, τα ερωτήματα, τα όνειρά τους.

Καθισμένα κοντά στα τόξα του Καλουτά τα παιδιά, άκουγαν τη Μαρία να τους ζωντανεύει τους άθλους του Ηρακλή. Η φωνή της ακουμπούσε απαλά πάνω στις ανάσες των μικρών, που ξεφώνιζαν με ενθουσιασμό κάθε φορά που ο μυθικός ήρωας κατάφερνε να νικήσει έναν εχθρό του.

- Ωραία τα λες, κυρά - δασκάλα, άκουσαν κάποια στιγμή μια φωνή πίσω τους. Αλλά πέστε μου, βρε παιδιά, πιστεύετε τώρα αυτά τα παραμύθια;

- Ναι... ναι... ξεφώνισαν εν χορώ τα μικρά, ενώ η Μαρία γύρισε και τον κοίταξε με αυστηρό βλέμμα.

Εκείνος ασυναίσθητα χαμήλωσε τα μάτια.

- Το ξέρετε, βέβαια, πως η Ελληνική Μυθολογία στηρίζεται σε κάποιες ανθρώπινες αλήθειες. Και αυτές τις αλήθειες τις διαισθάνονται καλύτερα από μας τα παιδιά.

- Συγνώμην. Δεν ήθελα να σας θίξω... Είναι το κάτι άλλο αυτό το γεφύρι. Θα πρέπει να το δω σε διαφορετικές ώρες. Ισως έρθω πάλι αργότερα. Απέχει πολύ από δω το δικό σας χωριό; Θα ήθελα να το γνωρίσω κι αυτό. Θα βρω εκεί να τσιμπίσω κάτι;

- Α, δεν το ξέρετε; Στο χωριό μας ένας Ελληνοαμερικανός έχει ανοίξει το «Μεγάλο Μπαλκόνι», το ωραιότερο εστιατόριο της Ηπείρου. Και όχι μόνο. Με μετρ, κλασική μουσική και φημισμένη ελληνογαλλική κουζίνα. Οι τιμές είναι λίγο τσουχτερές, αλλά αξίζει τον κόπο. Ολη η πνευματική αριστοκρατία της Δυτικής Ευρώπης θεωρεί υποχρέωσή της μια φορά το χρόνο τουλάχιστον να φάει μπεκάτσα α λα Γκρέκο στο χωριό μας.

- Στο Ασπρολίθαρο;

- Στο Απρολίθαρο.

- Περίεργο. Πώς δε μου το είπαν από τη Σχολή;

- Τη Σχολή;

- Το Πολυτεχνείο. Ξεκινάμε μια μελέτη για τα γεφύρια της Ηπείρου.

- Τα γεφύρια της Ηπείρου στηρίζονται πάνω στους γοητευτικότερους ελληνικούς μύθους, το ξέρετε.

- Βλέποντάς σας, αρχίζω να πιστεύω πως ποτέ δεν έπαψαν να κυκλοφορούν στην περιοχή νεράιδες, γέλασε ο Αντρέας.

Γιατί αυτός ήταν ο άγνωστος ταξιδιώτης, με τον οποίο η Μαρία λίγο αργότερα, όταν έφτασαν στο χωριό, είχε τον πρώτο της καυγά. Αιτία, φυσικά, το ανύπαρκτο «Μεγάλο Μπαλκόνι».

- Σας αρέσει γενικά να λέτε παραμύθια.

- Με αγαθή προαίρεση πάντα. Ομολογώ, όμως, πως καμιά φορά το παρακάνω.

- Δηλαδή σας αρέσουν τα ψέματα.

- Και σε ποιον δεν αρέσουν; Για σκεφτείτε το. Ολα είναι όμορφα και καλά, όσο διατηρούνται οι λεπτές αυτές ισορροπίες που εξασφαλίζει το ψέμα. Οι πιστοί πιστεύουν, χωρίς να ερευνούν. Οι ψηφοφόροι ψηφίζουν, χωρίς να θυμούνται. Οι φιλότεχνοι χειροκροτούν τη φενάκη, η κοινωνία κολυμπάει με απόλαυση σε πελάγη ψευδαισθήσεων, οι ανθρώπινες σχέσεις θεμελιώνονται πάνω σε κοινά αποδεκτούς μύθους. Η παραμικρή ριπή αλήθειας αν ρυτιδώσει αυτόν τον επίγειο παράδεισό μας αρχίζει η καταστροφή. Από διαζύγια μέχρι επαναστάσεις. Είμαστε για τέτοια τώρα; Και στο κάτω κάτω τι είναι η αλήθεια; Αυτό που οι άλλοι μας επιβάλλουν.

- Μόνο οι αθώοι ψάχνουν για την αλήθεια.

- Επιζητώντας την καταδίκη τους. Συγνώμην. Δεν αισθάνομαι καθόλου ένοχη.

- Εχω την εντύπωση πως φοβόσαστε την αλήθεια.

- Σας ορκίζομαι, κύριε. Εχω βάλει όλα μου τα δυνατά για να βρω την αλήθεια.

Μα, διαρκώς μου ξεφεύγει. Εσείς τη βρήκατε μήπως;

- Την ψάχνω.

- Εν τω μεταξύ, δε δοκιμάζετε και λίγο ψέμα; Θα το φχαριστηθείτε. Πιστέψτε με.

- Ενας αληθινός άντρας δε λέει ποτέ ψέματα.

- Τώρα έχουμε να κάνουμε με δυο αλήθειες προς διερεύνηση.

- Δυστυχώς, δε με παίρνει η ώρα για δύο τόσο μεγάλες διερευνήσεις. Πρέπει να γυρίσω πίσω στο γεφύρι. Θα τα ξαναπούμε.

- «Θα τα ξαναπούμε». Να, λοιπόν, που αρχίσατε να λέτε και σεις ψέματα.

- Θα τα ξαναπούμε. Θα δείτε...

Παντρεύτηκαν μετά από έξι μήνες. Είκοσι χρόνια μαζί και δε βαρέθηκαν κάθε τόσο να οργανώνουν με παιδιάστικο πείσμα τον ίδιο αγώνα του καλού ενάντια στο κακό. Την αφορμή έδινε πάντα η Μαρία, αμετανόητη ψεύτρα, προς μεγάλη απελπισία του Αντρέα, που έμενε αμετακίνητος στη δική του αξία της απόλυτης αλήθειας. Η Μαρία τού την γκρέμιζε με τη μεγαλύτερη ευκολία, εκείνος δυσκολευόταν αρκετά για να απογυμνώσει το ψέμα της από τη γοητεία του.

Εκεί, στο εικοστό πρώτο έτος του έγγαμου βίου τους, η Μαρία εθριάμβευσε. Με τον πιο πανηγυρικό τρόπο ανακάλυψε πως ο άντρας της συγκαταλεγόταν στους πλέον πιστούς οπαδούς της. Ο άπιστος. Στην αρχή, όταν κατάλαβε πως της έλεγε ψέματα και μάλιστα τα πιο φτηνά και χιλιοειπωμένα από εποχή Δία, ψέματα των παντρεμένων, την έπιασαν τα γέλια. Ωστε τα είχε καταφέρει να τραβήξει τον άντρα της στο δικό της στρατόπεδο. Αυτό θα έπρεπε να την κάνει υπερήφανη. Να πανηγυρίζει. Ο Αντρέας ψεύτης. Απίστευτο, προσπάθησε να ντύσει για μια ακόμα φορά την αλήθεια με ένα ψέμα. Με ένα οποιοδήποτε ψέμα. Να βάλει τον εαυτό της στη θέση της άλλης. Την άλλη απατούσε ο Αντρέας μ' εκείνη. Αλλά πάλι άξιζε η άλλη να είναι η «νόμιμη» γυναίκα του; Και αν δεν του έκανε αυτή για ερωμένη, θα γύριζε στη «γυναίκα» του; Στο τέλος, μπερδεμένη, έβαλε τα κλάματα.

Το ίδιο βράδυ τον υποδέχτηκε αποφασισμένη.

- Την αλήθεια, Αντρέα.

Με τη σειρά του εκείνος έσκασε στα γέλια.

- Εννοείς την αλήθεια για τη σχέση μου με τη Βιβή;

- Ακριβώς.

- Πάει τέλειωσε. Αυτό ήταν. Πάπαλα.

- Την αλήθεια, Ανδρέα.

- Από πότε, Μαράκι μου, άρχισες εσύ να υπερασπίζεσαι την αλήθεια; Η αλήθεια ήταν πάντα δική μου υπόθεση. Και το ψέμα δικό σου κατασκεύασμα. Εγώ αγάπησα εσένα, όχι όμως και αυτόν τον φτιαχτό, εξωγήινο κόσμο σου. Κι ακόμα σ' αγαπώ.

- Δε μ' αγαπάς και το ξέρω. ΑΥΤΟ το ψέμα δεν το αντέχω.

- Ασε με να σου λέω ψέματα... «Θυμάσαι, τι μού 'λεγες; Είχες δίκιο. Επρεπε να δοκιμάσω κι εγώ μια φορά το ψέμα για να δω τη γλύκα του.

- Τολμάς;

- Εσύ μια ζωή τολμούσες. Εγώ τίποτα; Ετσι να πάω μέχρι τα μπούνια πνιγμένος στη θλιβερή αλήθεια μου;..

Τα επόμενα δέκα χρόνια δε σταμάτησαν να καυγαδίζουν. Αιτία πάντοτε το ψέμα απέναντι στην αλήθεια. Μόνο που τώρα εκείνη ήταν που υπερασπιζόταν πεισματικά την αλήθεια κι εκείνος το ψέμα με διαρκώς νέα επιχειρήματα. Την υπόλοιπη ζωή τους την πέρασαν με την ανάμνηση των καυγάδων τους. Ετσι κι αλλιώς, τώρα όλα έμοιαζαν σαν ψέμα.

Δείχνει γύρω στα εξήντα πέντε, αλλά μπορεί να είναι νεώτερος. Το πάχος και η φαλάκρα σίγουρα του προσθέτουν χρόνια. Είναι ξαπλωμένος ανάσκελα στο κρεβάτι και εγώ κάθομαι πάνω του. Αυτό έχει ένα πλεονέκτημα κι ένα μειονέκτημα. Αν ήμουν εγώ ξαπλωμένη στο κρεβάτι, θα με είχαν πνίξει τα εκατόν δέκα κιλά του, αλλά θα μπορούσα να κοιτάω το ταβάνι και να σκέφτομαι τη Βάρνα και τη Μαύρη Θάλασσα. Ενώ, τώρα, γλιτώνω το βάρος του, αλλά είμαι αναγκασμένη να κοιτάω το πρόσωπό του, να βλέπω τις μικρές στάλες ιδρώτα που γυαλίζουν στη φαλάκρα του, μεστώνουν και γίνονται μικρά αυλάκια, που κυλάνε ώς τα φρύδια του. 

Αγκομαχάει. Όχι από ηδονή, αλλά επειδή παλεύει κοντά μία ώρα να φτάσει σε στύση. «Δεν βοηθάς», μου ψιθυρίζει και η φωνή του βγαίνει βραχνή. «Δεν βοηθάς καθόλου». 

Δεν του απαντώ, γιατί αν ανοίξω κουβέντα, θα μου φάει άλλη μια ώρα. Απλώς κουνιέμαι λίγο, για να μην του δώσω αφορμή να γκρινιάξει. «Έτσι μπράβο», μου λέει, ευγνώμων για την ψευδαίσθηση, ενώ τα χέρια του υψώνονται στο στήθος μου. Οι παλάμες του έχουν ιδρώσει και γλιστράνε πάνω στις ρόγες μου. Κάνει μια τελευταία απεγνωσμένη προσπάθεια, αλλά οι δυνάμεις του τον εγκαταλείπουν και παραιτείται. Αφήνει τα χέρια του να πέσουν άψυχα στο στρώμα και μένει ακίνητος να κοιτάζει τις βούλες της υγρασίας, που απλώνονται σαν σύννεφα στην οροφή. Σηκώνομαι γρήγορα από πάνω του, από φόβο μην το μετανιώσει και ξαναρχίσει τις προσπάθειες. 

«Νο problem. Πολλή ντουλειά... Κούραση...», του λέω για να τον παρηγορήσω. «Έρτεις άλλη μέρα κάνουμε πιο καλά». 

Γυρίζει και με κοιτάζει, αλλά βλέπω μόνο τις βλεφαρίδες του που είναι σαν μπαλονάκια σε σχήμα μπανάνας και σκεπάζουν τα μάτια του. «Σωστά», μου λέει. «Κι εγώ θα σε πληρώσω την άλλη φορά. Αυτό μου 'λειπε, να μου φάει κοροϊδίστικα λεφτά μια Βουλγάρα». 

Ταλαντεύομαι ανάμεσα στη σιωπή και στις φωνές, αλλά καταλήγω στη σιωπή. Θέλει να μου φάει τα λεφτά, για ψυχική οδύνη. Αν βάλω τις φωνές, θα με πλακώσει στο ξύλο για ένα πεντοχίλιαρο. Παρηγοριέμαι με τη σκέψη ότι κάτω, στο μπαρ, θα τον παραλάβει ο Αντρέας, τ' αφεντικό. Αυτός παίρνει τα χοντρά λεφτά και δεν θα τον αφήσει να του ξεφύγει. 

«Ο Αντρέας μ' έριξε απόψε», μου λέει, σαν να διάβασε τη σκέψη μου. «Είσαι σκέτη φιγούρα, στο κρεβάτι δεν αξίζεις τίποτα». 

Φεύγει και κλαίω το πεντοχίλιαρο που έχασα. Από τα σαράντα χιλιάρικα που είναι η ταρίφα, ο Αντρέας κρατάει τα τριάντα πέντε και μου αφήνει τα πέντε. Και από αυτά μου παίρνει τα μισά, για τα ρούχα που μου αγόρασε, για το νοίκι που πληρώνω, για το ρεύμα που καίω, για το νερό που πλένομαι... 

Ντύνομαι βιαστικά, για να κατεβώ στο μπαρ και να ρεφάρω με τον επόμενο πελάτη, αλλά μόλις πάω ν' ανοίξω την πόρτα, αυτή με προλαβαίνει κι ανοίγει απ' έξω. Στο κατώφλι στέκεται ο Αντρέας με τους δύο μπράβους του. 

«Μόλις έρχομαι στο μαγαζί, πέφτω πάνω στα σκατά σου». Το βλέμμα του καρφώνεται πάνω μου σκοτεινό και αναιρεί την ηρεμία της φωνής του. «Δεν πρόλαβα να μπω κι ο χοντρός μ' άρπαξε από τα μούτρα». 

«Εγκώ ντεν κάνει τίποτα... Αυτός ντεν μπορεί». 

«Αυτός δεν χρειάζεται να μπορεί. Εσύ πρέπει να μπορείς. Τα λαθραία αρνιά από τη Βουλγαρία πρέπει να 'χουν μαλακό κρέας, όχι ο πελάτης που τ' αγοράζει». 

Βλέπω τους δυο μπράβους του να κάνουν ένα βηματάκι με το χαμόγελο στα χείλη και ξέρω τι με περιμένει. Κοιτάζω πίσω μου. Δεν μπορώ να πηδήξω από το παράθυρο, θα τσακιστώ και θα είμαι άχρηστη και σ' αυτούς και σ' εμένα. Στην πόρτα έχει στηθεί ο Αντρέας και μου φράζει την έξοδο. Το πτυσσόμενο τραπέζι έχει λοξά πόδια, που μ' εμποδίζουν να κρυφτώ. Δεν μένει παρά το κρεβάτι. Πηδάω πάνω του και ζαρώνω σαν έμβρυο, αφήνοντας εκτεθειμένη μόνο την πλάτη μου. Τα μάτια μου είναι κολλημένα στο μαξιλάρι, δεν βλέπω τίποτα, αλλά ακούω το γέλιο τους και νιώθω τα χτυπήματα να πέφτουν βροχή πάνω μου. Τουλάχιστον, εδώ πάνω γλιτώνω τις κλωτσιές, σκέφτομαι με ικανοποίηση, καθώς ένα χέρι με βουτάει από τα μαλλιά και μου σηκώνει το κεφάλι, ενώ τα άλλα δύο αρχίζουν να με χαστουκίζουν. Μετά, τα τέσσερα χέρια μαζί με σηκώνουν και με ρίχνουν στο δάπεδο. Τώρα δουλεύουν τα μυτερά παπούτσια τους, καρφώνονται τυφλά κι αδέσποτα στα πλευρά μου, στην πλάτη μου, στα καλάμια μου. Γλιτώνει μόνο το πρόσωπό μου, γιατί αν το σακατέψουν, πάλι θα τους είμαι άχρηστη. 

Δαγκώνω με λύσσα τα χείλη και καταπίνω το αίμα μου. Ξέρω ότι δεν με χτυπάνε επειδή έφταιξα. Με χτυπάνε επειδή είμαι η μόνη που δεν έχω φάει ξύλο ακόμα και έψαχναν αφορμή, για να με δείρουν. 

Κουράζονται και σταματάνε λαχανιασμένοι. Μένω κουλουριασμένη στο δάπεδο, αλλά δεν σηκώνω το κεφάλι να τους κοιτάξω. Αυτό το έμαθα από τη Νίνα. «Όταν σταματήσουν να σε χτυπάνε, μη γυρίζεις ποτέ να τους κοιτάξεις. Το βλέμμα σου τους ερεθίζει και ξαναρχίζουν». 

Ακούω τη φωνή του Αντρέα. «Άντε να σκεπάσεις τις μελανιές σου και σε μια ώρα να 'σαι εδώ. Κι αν μου ξανακάνεις τέτοια νούμερα, θα σου κάνω μια υπερβολική δόση και θα βγεις στα κανάλια». 

Ακούω την πόρτα να κλείνει πίσω τους. Στηρίζομαι στο κρεβάτι και καταφέρνω να σηκωθώ. Δεν ξέρω τι με πονάει πιο πολύ ­ το κορμί μου ή η οργή: οργή για το άδικο ξύλο, οργή για τον Αντρέα, που μου αφήνει μόνο ένα πεντοχίλιαρο και από αυτό μου παίρνει τα μισά, οργή γιατί μου κρατάει το διαβατήριο, για να μ' έχει στο χέρι. 

Το σπίτι είναι ένα παλιό διώροφο, σ' ένα μικρό δρομάκι, πίσω από την Πλατεία Κουμουνδούρου. Το ισόγειο είναι αποθήκη. Στον πάνω όροφο μένουμε τρία κορίτσια, η Βάρια, η Νίνα κι εγώ, μία σε κάθε δωμάτιο. Η Βάρια είναι Ρωσίδα, η Νίνα Ρουμάνα. 

Οι σκάλες δεν έχουν φως, αλλά έχω μάθει να τις ανεβαίνω στα τυφλά. Βρίσκω στο σκοτάδι τον τοίχο και κρατιέμαι, γιατί μόλις πατάω σε σκαλί, ο πόνος σφηνώνεται στα πλευρά μου και παραλύω. Σκουντουφλώ ώς την πόρτα μου, όταν ακούω τη φωνή της Βάριας να ψιθυρίζει: 

«Σόνια... Σόνια...». 

Γυρίζω, αλλά δεν βλέπω κανέναν. Φέγγει μόνο η χαραμάδα της πόρτας της και καταλαβαίνω ότι με φωνάζει από το δωμάτιο. Δεν έχω καμία διάθεση να πω την πονεμένη ιστορία μου. Θα ήθελα να ξαπλώσω μισή ωρίτσα στο κρεβάτι, να ισιώσει λίγο το κορμί μου, μετά να κρύψω τις μελανιές μου και να γυρίσω στο μπαρ. Ωστόσο, είμαστε δεμένες με τη Βάρια, μ' εκείνο το δέσιμο που ενώνει τα δύο κομμάτια τής ίδιας απελπισίας και δεν μπορώ να κάνω ότι δεν άκουσα. 

Μάλλον είδε τη σκιά μου από τη χαραμάδα, γιατί μισανοίγει την πόρτα λίγο ακόμα. «Τι τρέχει; Δεν δουλεύεις απόψε»; τη ρωτάω στα ρωσικά. Τα ρωσικά ήταν στο σχολείο η κατάρα μου. Δεν έβλεπα σε τι θα μου χρησίμευαν και το θεωρούσα άδικο κόπο να σπάω το κεφάλι μου. «Ό, τι επάγγελμα και αν κάνεις, θα σου χρειαστούν», μου έλεγε η καθηγήτρια, που με συμπαθούσε. Να, που βγήκε αληθινή. 

«Έλα μέσα», μου λέει η Βάρια, αλλά και πάλι δεν μου ανοίγει την πόρτα. Μ' αφήνει να τρυπώσω από τη χαραμάδα και την κλείνει αμέσως. 

Αν δεν την είχε κλείσει, θα γύριζα και θα το 'βαζα στα πόδια. Στη μέση του δωματίου είναι ξαπλωμένος ανάσκελα ο Κώστας. Το δεξί μπράτσο του είναι τεντωμένο και τα δάχτυλα του αγγίζουν το πόδι του τραπεζιού. Το αριστερό είναι διπλωμένο και σφιγμένο σε γροθιά. Το βλέμμα του είναι καθηλωμένο στο αριστερό μπράτσο του, σαν να θέλει να δει αν φούσκωσαν τα μούσκουλά του, αλλά το μαχαίρι που είναι καρφωμένο στην καρδιά του τού κόβει τη θέα. Είναι ένα απλό μαχαίρι με ξύλινη λαβή, από αυτά που έχει κάθε κουζίνα. 

«Τον σκότωσα», ακούω τη Βάρια να μου λέει. «Καθόταν στο τραπέζι κι έτρωγε. Μόλις με είδε να μπαίνω, σηκώθηκε και άρχισε να με χτυπάει...». 

Αρχίζει να τρέμει, οι λέξεις βγαίνουν σαν λυγμός και μπερδεύει τα λόγια της. Λίγο η ταραχή της, λίγο τα ρωσικά μου που είναι της φωτιάς, χάνω τα μισά απ' όσα μου λέει. Τι ν' ακούσω, εξάλλου; Ξέρω απ' έξω την ιστορία. Η κακοτυχία τής Βάριας ήταν που βρέθηκε μπροστά της ο Κώστας, όταν ήρθε στην Αθήνα. Τη σπίτωσε, την είχε για φιλενάδα, αλλά την έστελνε και σε πελάτες. Ζήλευε όμως. Και κάθε φορά που γύριζε από πελάτη, την έσπαγε στο ξύλο. 

«Μόλις μπήκα μέσα, άρχισε να με χτυπάει. Εσείς οι Ρωσίδες είστε όλες πουτάνες, φώναζε. Όταν ανέβηκαν οι κομμουνιστές στη Ρωσία, ήρθατε στην Ελλάδα για πουτάνες. Τώρα που έπεσαν οι κομμουνιστές, πάλι για πουτάνες ήρθατε». Σταματάει, γιατί η φωνή της βγαίνει με ρόγχο, σαν ασθματική και πρέπει να πάρει ανάσα. «Δεν ήθελα να τον σκοτώσω», λέει μετά και ξεσπάει σε κλάματα. «Είδα το μαχαίρι πάνω στο τραπέζι και το πήρα για να τον τρομάξω. Δεν ξέρω πώς μου ξέφυγε και του το κάρφωσα». 

Η τύχη του πρωτάρη. Τον βρήκε κατ' ευθείαν στην καρδιά. Το βλέμμα μου είναι καρφωμένο στον Κώστα, όταν ακούω έναν γδούπο και γυρίζω. Είναι η Βάρια που χτυπάει το κεφάλι της στον τοίχο. Τρέχω και την αγκαλιάζω. «Μην κάνεις έτσι», της λέω. Λες και μπορεί να κάνει αλλιώς. 

«Ο Κώστας είχε κρυμμένη εδώ την ηρωίνη». 

Καταλαβαίνω αμέσως πού το πάει. Αν βρουν την ηρωίνη, θα πουν ότι τον σκότωσε για τα ναρκωτικά. Άντε μετά να πείσει το δικαστήριο ότι τον σκότωσε γιατί τη ζήλευε και την έδερνε. Ποιος ζηλεύει μια Ρωσίδα λαθρομετανάστρια; 

«Πού φύλαγε ο Κώστας την ηρωίνη;». 

«Στην κουζίνα. Ανάμεσα στα ρύζια και στα μακαρόνια. Να φαίνεται σαν ζάχαρη». 

Πηγαίνω στην κουζίνα και βρίσκω το σακουλάκι εκεί που μου είπε. Το πιάνω από την άκρη και το ρίχνω στην τσάντα μου. «Θα την εξαφανίσω εγώ. Να μη την βρουν εδώ. Εσύ πήγαινε στην Αστυνομία. Αν παραδοθείς μόνη σου, θα μετρήσει». 

Ξεσπάει πάλι σε αναφιλητά. «Τον σκότωσα. Μόνο αυτό μετράει». 

«Θα 'ρθουμε μάρτυρες η Νίνα κι εγώ. Θα πούμε ότι σε βασάνιζε και το 'κανες για να σώσεις τη ζωή σου». 

«Μη μ' αφήνεις μόνη», μου λέει ικετευτικά. 

Σκέφτομαι πως αν πάω μαζί της στο Τμήμα θα ξημερωθώ και ποιος θα σώσει μετά εμένα από το ξέσπασμα του Αντρέα; Από την άλλη, είναι φίλη μου και δεν μπορώ να την παρατήσω στη μοίρα της. Περνάω το χέρι μου γύρω στους ώμους της και τη σέρνω απαλά προς την πόρτα. Πριν βγούμε, γυρίζει και μου χαμογελάει. 

«Αν ερχόσουν ένα τέταρτο νωρίτερα, μπορεί και να ζούσε τώρα», μου λέει με πίκρα. 

Η πίκρα της δεν είναι για μένα, είναι για το ριζικό της. Κοιτάω τον Κώστα, που κοίτεται με το μαχαίρι να εξέχει σαν κοντάρι σημαιούλας, που το κάρφωσαν στην άμμο. Στ' αυτιά μου ηχούν τα λόγια του Αντρέα: «Μόλις έρχομαι στο μαγαζί, πέφτω πάνω στα σκατά σου». 

Τραβάω τη Βάρια πίσω, στο δωμάτιο. «Φέρε μου μια σακούλα κι ένα σεντόνι», της λέω. 

Με κοιτάζει με απορία. «Τι να τα κάνεις;». 

«Φέρ' τα και μη ρωτάς». 

Ώσπου να τα φέρει, βγάζω ένα χαρτομάντιλο, το τυλίγω στη λαβή του μαχαιριού και το τραβάω. Το αίμα φτάνει ώς τη μέση του λεπιδιού. Σκουπίζω τη λαβή με το χαρτομάντιλο, για να σβήσω τα δακτυλικά αποτυπώματα της Βάριας. Μετά καθαρίζω με προσοχή και το λεπίδι, φροντίζοντας ν' αφήσω λίγο αίμα στην άκρη. Σαν κάποιος να μπήκε στον κόπο να σκουπίσει το μαχαίρι, αλλά να του ξέφυγε μια σταγόνα. 

Η Βάρια γυρίζει με μια πλαστική σακούλα κι ένα κίτρινο σεντόνι. Τυλίγω το μαχαίρι με την πλαστική σακούλα και το βάζω στην τσάντα μου. 

«Άκουσέ με καλά», της λέω. «Δεν θα πάμε στο Τμήμα. Θα μείνεις εδώ κι όταν έρθει η Αστυνομία, θα πεις ότι τον σκότωσε ο Αντρέας. Ήρθε εδώ, μάλωσαν για ναρκωτικά, κατέβηκαν μαζί κάτω κι εκεί τον σκότωσε». Και οι δύο πουλούσαν γυναίκες και οι δύο πουλούσαν ηρωίνη, μάλωσαν και τον μαχαίρωσε. Αν μου το 'λεγαν, θα το πίστευα. Γιατί να μην το πιστέψει η Αστυνομία»; 

Η Βάρια με κοιτάζει και δεν κουνάει από τη θέση της. «Ο Αντρέας δεν είναι στο μπαρ;» με ρωτάει. 

«Όταν τον μαχαίρωσες, δεν ήταν. Ήρθε μετά. Μπρος, βοήθησέ με να τον τυλίξουμε στο σεντόνι και να τον κατεβάσουμε κάτω, στην αλάνα». 

Η αλάνα είναι ένας σκουπιδότοπος, δίπλα στο σπίτι. Σπρώχνω τη Βάρια, για να ξυπνήσει. Ευτυχώς, δεν έχει κρυώσει ακόμα και τον τυλίγουμε εύκολα στο σεντόνι. Μα όταν πιάνω τις δυο άκρες για να τον σηκώσω, ο πόνος ζώνει πάλι το κορμί μου και τα χέρια μου κόβονται. Μου περνάει η ιδέα να τον σύρουμε, αλλά το δάπεδο είναι βρώμικο και αν αφήσουμε ίχνη, θα τα δουν οι αστυνομικοί. Σφίγγω τα δόντια μου και κρατάω το σεντόνι αγκομαχώντας. Η σκάλα είναι στενή και θεοσκότεινη. Σε κάθε βήμα κινδυνεύουμε να κατρακυλήσουμε και να μας πλακώσει το πτώμα. 

Μισανοίγω την εξώπορτα και κοιτάζω έξω. Μια παρέα νεαρών περνάει με φωνές και τραγούδια. Στρίβουν προς την Ομόνοια και εμείς βγάζουμε τρέχοντας το πτώμα στην αλάνα. Ξετυλίγουμε το σεντόνι και, για καλή μας τύχη, ο Κώστας σωριάζεται ανάσκελα. Μου έρχεται να σωριαστώ κι εγώ δίπλα του, αλλά κρατιέμαι. Μαζί με το σεντόνι, μαζεύω και τις τελευταίες δυνάμεις μου. 

«Πήγαινε και σήκωσε το τραπέζι», λέω στη Βάρνα. «Να μη φανεί ότι ο Κώστας ήταν μέσα και έτρωγε. Και στρώσε το σεντόνι στο κρεβάτι. Να φαίνεται τσαλακωμένο από τον ύπνο. Εγώ θα ειδοποιήσω την Αστυνομία». 

«Λες να το χάψουν;». Στο σκοτάδι, η φωνή της ραγίζει από την αμφιβολία. 

«Αν δεν το χάψουν, θα 'ρθω μαζί σου στη φυλακή, για παρέα», της λέω και γελάω, πιο πολύ για να δώσω κουράγιο στον εαυτό μου. 

ΣΚΕΦΤΟΜΑΙ τι θα πω στο τηλέφωνο και πώς θα το πω, για να μην καταλάβουν ότι είμαι ξένη. Γιατί, αν μάθει ο Αντρέας ότι τον κάρφωσε ξένη, θα υποψιαστεί πρώτα εμένα. 

Στον πρώτο τηλεφωνικό θάλαμο βγάζω την κάρτα που έχω, για να τηλεφωνώ κάθε εβδομάδα στους δικούς μου, στη Βουλγαρία. Πριν πάρω το Εκατό, σκεπάζω το ακουστικό μ' ένα χαρτομάντιλο. Αρχίζω να μιλάω αργά, για να μην μπερδευτώ και κάνω λάθη. «Στην αλάνα, οδός Ευμορφοπούλου, είναι πεθαμένος ο Κώστας... Τον σκότωσε ο Αντρέας, που έχει το μπαρ "Cozy"... Πήρε το μαχαίρι μαζί του...». 

«Ποια είσαι συ; Όνομα;....». 

Δεν τον αφήνω να συνεχίσει. Κλείνω το τηλέφωνο. 

Τα γόνατά μου λυγίζουν. Βρίσκω ένα άδειο ταξί και δίνω τη διεύθυνση του μπαρ. Ο οδηγός είναι ένας σαραντάρης και με κοιτάζει από το καθρεφτάκι. «Αλβανή είσαι;» με ρωτάει. 

«Βουλγκάρα». 

«Είσαι να κάνουμε κατάσταση και να σου χαρίσω τ' αγώγι;». 

Δεν καταλαβαίνω ακριβώς τι μου λέει, αλλά πιάνω το νόημα. Σωπαίνω, για να μην ανοίξω κουβέντα και το μετανιώσω. 

«Γιατί;» επιμένει και μου χαμογελάει από το καθρεφτάκι. «Στη Βουλγαρία βγάζατε πιο πολλά; Πείνα και των γονέων. Αλλά εδώ, μ' εμάς τα κορόιδα, σας άνοιξε η όρεξη». 

Στο πρώτο φανάρι, του πετάω ένα πεντακοσάρικο στο κάθισμα και κατεβαίνω. Δεν το 'χει σε τίποτα να μου ορμήξει και να πει στην Αστυνομία ότι τον λήστεψα. 

Οι δυο μπράβοι έχουν βγει στην είσοδο του μπαρ να πάρουν αέρα. Ο ένας μου χουφτώνει τον πισινό, καθώς προσπερνάω και σκάει στα γέλια. Για να μου θυμήσει ότι εγώ είμαι αρνί από τη Βουλγαρία κι αυτός έχει κάθε μέρα Πάσχα. Ο Αντρέας κάθεται σ' ένα τραπέζι με δυο φίλους του και τα λένε. Γυρίζει και μου ρίχνει ένα απαθές βλέμμα. 

Πηγαίνω κατ' ευθείαν στο κουζινάκι, που πλένουν τα πιάτα και τα ποτήρια του μπαρ. Ξέρω ότι θα το βρω άδειο, γιατί η Μαρία, η λαντζέρισσα έχει φύγει τέτοια ώρα. Ξετυλίγω προσεκτικά το μαχαίρι από το χαρτομάντιλο μέσα στην τσάντα μου και τ' αφήνω κάτω-κάτω στη θήκη με τα μαχαίρια. Μετά, πιάνω το πλαστικό σακουλάκι με την ηρωίνη από την άκρη και το κρύβω στο ντουλαπάκι κάτω από τον νεροχύτη. 

Μου παίρνει να πλαγιάσω με δύο άνδρες, ώσπου να έρθει το περιπολικό με τους αστυνομικούς. Ο πρώτος είναι γρήγορος. Δεν προλαβαίνουμε να ξαπλώσουμε και έχει τελειώσει. Ο δεύτερος είναι απ' αυτούς που σε βρίζουν, για να μπορέσουν να το κάνουν. Επαναλαμβάνει μονότονα το «Βουλγάρα ξεσκισμένη, χοντροκώλα», σαν νανούρισμα. Κανείς από τους δυο δεν προσέχει τις μελανιές μου, γιατί είναι τύφλα στο μεθύσι. 

Οταν κατεβαίνω τη δεύτερη φορά στο μπαρ, οι αστυνομικοί έχουν κολλήσει τον Αντρέα στον τοίχο και τον ψάχνουν. Τα κορίτσια έχουν στριμωχτεί τρομαγμένα σε μια γωνιά και κοιτάνε. Δεν βρίσκουν τίποτα πάνω του και ψάχνουν το μπαρ. Οι δυο αρχίζουν ν' αδειάζουν τα ράφια με τα μπουκάλια, ενώ ο τρίτος μπαίνει στο εσωτερικό. Γυρίζει σε δύο λεπτά. 

«Κύριε αρχιφύλακα», φωνάζει σ' αυτόν που εξακολουθεί να κρατάει τον Αντρέα και του δείχνει το μαχαίρι μέσα σ' ένα νάιλον σακουλάκι και την ηρωίνη. 

«Αυτά δεν είναι δικά μου»! ουρλιάζει ο Αντρέας. «Ούτε το μαχαίρι ούτε η άσπρη»! 

Σωστά. Δεν είναι αυτή που θα μου έκανε την υπερβολική δόση, για να βγω στα κανάλια, αλλά δεν πειράζει. 

«Μπορεί να μην είναι δικά σου», του λέει ο αρχιφύλακας. «Αν όμως είναι του αληταρά που σκότωσες, την έχεις βάψει. Εσείς θα περιμένετε για να δώσετε κατάθεση», λέει σ' εμάς, καθώς περνάει τις χειροπέδες στον Αντρέα. 

«Ωραίες καταθέσεις θα πάρουμε απόψε», γελάει ο ένας αστυφύλακας και κλείνει πονηρά το μάτι στον άλλο. 

«Τρελάθηκες;» του απαντάει ο άλλος. «Αυτές οι Ρωσορουμανοβουλγάρες πλένονται μια φορά στη ζωή τους, όταν τις βουτάει στη λεκάνη η μαμμή. Θα γίνεις πειραματόζωο από τα μικρόβια». Γυρίζει στην Ειρήνα, που έχει αγκιστρωθεί πάνω μου από τον φόβο της. «Έλα εσύ να μας τα πεις πρώτη», της λέει και το χνώτο του βρωμάει. 

«Τον έπιασαν», λέω στη Βάρια, όταν γυρίζω στο σπίτι. «Γλίτωσες». 

«Κι εσύ γλίτωσες». 

«Εμένα, το διαβατήριο μού το κρατούσε ο Αντρέας και δεν ξέρω πού το έχει. Όποιος το βρει, αυτός θα 'ναι το καινούργιο αφεντικό μου», της λέω. 

Και πάω για ύπνο.

Τα δύο χέρια κρατάνε σφιχτά τα καφάσια με τ' αχλάδια. Οι παλάμες, γυρισμένες ανάποδα και με τα δάχτυλα κολλημένα, χρησιμεύουν σα βάση, ενώ οι αντίχειρες των δύο χεριών σφίγγουν το τελευταίο καφάσι από πάνω σαν αγκίστρια. Από τον καρπό και πάνω τα χέρια χάνονται μέσα σε δυο μανίκια, ασπρόμαυρα σα σκακιέρα. Από το αριστερό λείπει το κουμπί και οι δυο άκρες του χοροπηδάνε αλλοπρόσαλλα. 

Τα πόδια έχουν βρει καταφύγιο σε ένα ζευγάρι πάνινα, αθλητικά παπούτσια. Το πανί είναι από κάτω γκρενά, από πάνω ένα μείγμα από μαύρο και καφέ, ανάλογα με το είδος της λάσπης που κουβαλάει. 

«Όχι εκεί! Σ την άλλη ντά να, εκεί που είναι τα άλφα άλφα! Στο 'πα εκατό φορές! Πού σε πέτυχα τέτοιο τούβλο!». 

Το αριστερό πόδι κάνει μια βιαστική στροφή για ν' αλλάξει κατεύθυνση και βουλιάζει σε μια λιμνούλα που βρίσκει στον δρόμο του. Το νερό τινάζεται, σα σιντριβάνι που εκτοξεύει τον πρώτο πίδακα. Το μαύρο τζιν πανταλόνι δεν απορροφά τις σταγόνες, τις απορρίπτει κι αυτές να κυλάνε η μια μετά την άλλη, στην αρχή αργά, ερευνητικά, μετά επιταχυνόμενες, λες και γλιστράνε πάνω σε σκληρή, λουστραρισμένη, ράμπα. Οι πιο αδύνατες, σκαλώνουν στο δεξί γόνατο, εκεί που το ύφασμα έχει ξεφτίσει, αλλά με τη φόρα που έρχονται, ξεπερνάνε εύκολα το εμπόδιο και συνεχίζουν ώς τα πάνινα παπούτσια. 

«Αν μου λασπώσεις τ' αχλάδια, θα μου τα πληρώσεις, μαλάκα!». 


Το δεξί πόδι κάνει ένα απότομο άλμα προς τα δεξιά και μετεωρίζεται, για ν' αποφύγει τη λίμνη, ενώ τα μπράτσα προσπαθούν να κρατηθούν απεγνωσμένα. Τα καφάσια χάνουν για μια στιγμή την ισορροπία τους και ταλαντεύονται πάνω στις βάσεις, αλλά οι αντίχειρες-αγκίστρια κρατάνε γερά και επαναφέρουν την ισορροπία. 

Τα πόδια πατάνε τώρα σταθερά πάνω στο πλακόστρωτο, χωρίς να συναντάνε άλλα εμπόδια. Μόνο για μια στιγμή κάνουν ένα βήμα πίσω, όταν βρίσκουν κάτι πορτοκάλια που έχουν σκάσει χάμω. Τα αποφεύγουν επιδέξια και συνεχίζουν να πλησιάζουν μια ντάνα με τα καφάσια. Τα μπράτσα υψώνονται, τα καφάσια αιωρούνται, μετά χαμηλώνουν προσεκτικά και ακουμπάνε πάνω στα υπόλοιπα αχλάδια. Οι αντίχειρες λύνονται και τα χέρια αρχίζουν να αποκαλύπτονται από τις χαραμάδες ανάμεσα από τα δύο καφάσια. 

Η επιφάνειά τους θυμίζει επιδερμίδα ψαριού, κάτι σαν κέφαλο ή μελανούρι. Το χρώμα τους είναι ένα βρώμικο άσπρο που καταλήγει σε γκρίζο από το κέντρο προς τα δάκτυλα, με χαρακιές που βαθαίνουν, καθώς πλησιάζουν στις κλειδώσεις των δακτύλων. Τα νύχια δεν αποτελούν προέκταση των δακτύλων, αλλά μια προσθήκη από τρίχρωμα λέπια: μαύρα στις άκρες, άσπρα στη μέση και κιτρινωπά προς τη ρίζα τους. Η κίτρινη απόχρωση επεκτείνεται και στο δεύτερο και τρίτο δάχτυλο του δεξιού χεριού, ενώ στο αριστερό χέρι, ο αντίχειρας είναι χωρίς νύχι. 

Τα χέρια προχωράνε αργά προς τις τσέπες του πανταλονιού. Το αριστερό τρυπώνει ευθύς στο καταφύγιό του. Το δεξί μετανιώνει την τελευταία στιγμή και ξαναγυρίζει στα καφάσια με τ' αχλάδια. Τα δάκτυλα αρχίζουν να διατρέχουν το ξύλο από πάνω προς τα κάτω, απαλά, ανάλαφρα, σχεδόν σα να το χαϊδεύουν. Φτάνουν στο τέταρτο καφάσι και χώνονται αστραπιαία στη χαραμάδα. Όταν ξαναβγαίνουν, σφίγγουν στην παλάμη ένα αχλάδι, μισοτυλιγμένο στο άσπρο του μαντιλάκι. Το κρατάνε, με τον αντίχειρα και το μικρό δάχτυλο, κολλημένο στο πανταλόνι, ενώ το πάνω μέρος του χεριού σχηματίζει ένα παραβάν, που κρύβει το αχλάδι. 

Το δεξί χέρι χώνεται βιαστικά στη δεξιά τσέπη του πανταλονιού, σαν το άγριο θηρίο που βρίσκει καταφύγιο στη σπηλιά μαζί με τη λεία του. Τα πόδια ξαναρχίζουν την πορεία τους, πιο νωχελικά τώρα, πιο ράθυμα - βάδισμα περιπάτου και όχι εργασίας. Το δεξί παίρνει μια αργή στροφή, το αριστερό το ακολουθεί. Προχωράνε σύρριζα σε ντάνες από άδεια καφάσια, πεταμένα φύρδην μίγδην, άλλα όρθια, άλλα πλαγιαστά κι άλλα σπασμένα. 

Τα πόδια σταματάνε εκεί που τελειώνουν οι ντάνες και αρχίζει ένας γυμνός τοίχος. Στη ρίζα του φυτρώνει, εδώ κι εκεί, λίγο γρασίδι αλλού κίτρινο, αλλού πατημένο. Τα πόδια παίρνουν στροφή 90 μοιρών μπροστά στο γρασίδι, με το αριστερό να προηγείται και το δεξί ν' ακολουθεί. Τα γόνατα λυγίζουν ταυτόχρονα και συγκλίνουν προς το χώμα, ώσπου ευθυγραμμίζονται μαζί του. Μετά χωρίζουν, με την άκρη του δεξιού ποδιού να κοιτάει ένα κτίριο και την άκρη του αριστερού τις ντάνες με τ' άδεια καφάσια, που μόλις είχε προσπεράσει. 

Το δεξί χέρι βγαίνει αργά από την τσέπη του πανταλονιού μαζί με το αχλάδι. Τινάζεται λίγο για να διώξει το μαντιλάκι και μετά αρχίζει ν' ανεβάζει το αχλάδι προς το στόμα, αργά, σα να θέλει να καθυστερήσει την πρώτη δαγκωνιά. 

Ένα δεύτερο ζευγάρι πόδια εμφανίζεται σε κάθετη πορεία προς το πρώτο. Βαδίζουν με γρήγορο ρυθμό και σε ευθεία χωρίς παρεκκλίσεις. Η σύγκρουση γίνεται, όταν το νεοφερμένο αριστερό πόδι κάνει ένα ανέκκλητο βήμα μπροστά και σκαλώνει στον αστράγαλο του πρώτου ποδιού. Το νεοφερμένο δεξί πόδι χάνει την ισορροπία του και παραπαίει στον αέρα. Για μια στιγμή φαίνεται να καταλήγει πάνω στο άλλο ζευγάρι πόδια, καταφέρνει όμως να τα προσπεράσει και προσγειώνεται παρασέρνοντας μαζί του και το δεξί χέρι που κρατάει το αχλάδι. 

Η παλάμη ξαφνιάζεται κι αφήνει το αχλάδι να κυλήσει. Σταματάει πάνω στο φτενό γρασίδι, με τα ίχνη της δαγκωνιάς να φυλάνε το χώμα. Το νεοφερμένο αριστερό πόδι σέρνεται πάνω στο άλλο αριστερό, σα να το χαρακώνει, σκαλώνει στη χαραμάδα ανάμεσα στα δύο πόδια, κατορθώνει να ελευθερωθεί, σκουντουφλάει όμως πάνω στο αντίπαλο δεξί πόδι και το σέρνει μαζί του. Τελικά καταλήγει δίπλα στο δεξί, έστω και με το γόνατό του λίγο λυγισμένο. 

«Τι ξαπλάρωσες έτσι στις έντεκα το πρωί, ρε άχρηστε; Τι νόμισες ότι είσαι ακόμα στον τόπο σου που σε τάιζε το κόμμα;». 

Το δεύτερο ζευγάρι πόδια απομακρύνεται πιο γρήγορα τώρα, με το νεύρο που του δίνει η οργή. Τα δάχτυλα του δεξιού χεριού ανοίγουν και πιάνουν το αχλάδι. Το σημείο της δαγκωνιάς είναι μαύρο. Τα δάχτυλα σηκώνουν το αχλάδι και το πηγαίνουν προς το πανταλόνι, μετανιώνουν όμως στη μέση της διαδρομής, αλλάζουν πορεία και κατευθύνονται προς το μανίκι του αριστερού χεριού. Ακουμπάνε το αχλάδι με τη δαγκωμένη όψη πάνω στη σκακιέρα και αρχίζουν να το τρίβουν διαγώνια, όπως κινούνται οι αξιωματικοί στο σκάκι. Η κίνηση επαναλαμβάνεται μερικές φορές, μετά τα δάχτυλα απογειώνονται και πηγαίνουν το αχλάδι προς το στόμα. Ταυτόχρονα τα δύο πόδια τραβιόνται συντονισμένα προς τα γόνατα, για ν' αφήσουν περισσότερο χώρο και να αποφύγουν άλλες συγκρούσεις. 

«Ρε Μονόφθαλμε, άντε να πάρεις πέντε καφάσια πεπόνια από του Σταματάκου, να μου τα φέρεις στο φορτηγό». 

«Γιατί ντώσεις ντουλειά όλο σ' αυτόν και σ' εμάς ντεν ντώσεις;». 

«Γιατί παίρνει τα μισά από σας. Ξύπνα ρε, έχουμε παγκοσμιοποίηση! Ξέρεις τι θα πει παγκοσμιοποίηση; Να μου 'ρχονται δω οι γύφτοι απ' όλες τις κωλοχώρες των Βαλκανίων και να μου δουλεύουν για ένα κομμάτι ψώμι. Κι εγώ να δίνω τη δουλειά σ' όποιον παίρνει το πιο μικρό κομμάτι. Αυτό θα πει παγκοσμιοποίηση, ρε!». 

«Αυτός όχι ντικός μας». 

«Στα παπάρια μου. Ρε Μονόφθαλμε, ακόμα εκεί είσαι;». 

Το μισοφαγωμένο αχλάδι ξεκολλάει από την παλάμη και καταλήγει χάμω, ενώ τα δύο χέρια κάνουν μια κίνηση προς τα πίσω. Τα δάχτυλά τους κολλάνε στον τοίχο και αρχίζουν ν' αναρριχώνται. Το σώμα ανασηκώνεται στηριζόμενο στις πατούσες. Όταν έχει στυλωθεί τελείως, τα πόδια κάνουν μισή στροφή, ώστε να έρθουν σε ευθεία με το κτίριο που βρίσκεται απέναντί τους. Τώρα κρατούν μια σταθερή πορεία προς τον προορισμό, σαν πλοίο που πάει να πλευρίσει. 


Το δάπεδο του κτιρίου είναι στρωμένο με λαχανικά, μαρούλια, λάχανα, ντομάτες, κουνουπίδια, ένας ποδοπατημένος λαχανόκηπος. Τα πόδια κινούνται επιδέξια ανάμεσα στα λαχανικά, πατάνε στα σταθερά με τα μεγάλα φύλλα και αποφεύγουν τα γλιστερά, που μπορούν να τα παρασύρουν. Γύρω τους διεξάγεται ένας λεκτικός πόλεμος σε όλα τα μέτωπα, με άλλους να προβάλλουν την ποιότητα των λαχανικών, άλλους τις τιμές τους και άλλους να προτρέπουν τους αγοραστές να θαυμάσουν τα προϊόντα. 

Τα πόδια πλησιάζουν ολοένα τα καφάσια με τα πεπόνια, αλλά σταματάνε απότομα σε κάποια απόσταση. Το αριστερό χέρι μπαίνει στην τσέπη του πανταλονιού, ενώ το δεξί αρχίζει να τρίβει το αριστερό μπράτσο κάτω από το μανίκι με τη σκακιέρα ­ μια εντριβή αναμονής και αμηχανίας. 

«Ντώσεις εμένα καφάσια με πεπόνια». 

«Πώς να τα δώσω σ' εσένα, αφού ο Θεοφανίδης θέλει τον Μονόφθαλμο;». 

«Πάω εγκώ με ίντια λεφτά». 

«Αυτό να το πεις στον Θεοφανίδη. Εγώ κάνω ό,τι μου πει και δεν έχω όρεξη να μπλέξω με μαφιόζους. Έλα Μονόφθαλμε». 

Το δεξί πόδι επανέρχεται πρώτο σε κίνηση, το αριστερό ακολουθεί, τα βήματα επιταχύνονται, ενώ τα δυο χέρια απλώνονται μπροστά σε ευθεία, σα να βιάζονται ν' αρπάξουν τα καφάσια από μακριά, πριν προλάβει να τ' αρπάξει άλλος. Τα πόδια έρχονται και σταματάνε μπροστά στα καφάσια με τα πεπόνια. Τα χέρια κολλάνε και κλειδώνουν αμέσως πάνω στα πέντε πρώτα καφάσια. Τα πόδια συντονίζονται και κάνουν από ένα βήμα πίσω, ώστε να δώσουν στα χέρια την απαιτούμενη απόσταση, για να πάρουν φόρα και να τραβήξουν με δύναμη τα καφάσια. Μα το φορτίο είναι βαρύ και, όταν τα καφάσια ξεκολλάνε από την υπόλοιπη ντάνα, παίρνουν βουτιά προς το δάπεδο. Τα χέρια συμπαρασύρονται και δεν μπορούν να σταματήσουν την πτώση, ενώ τα γόνατα λυγίζουν, χωρίς να μπορούν να προσφέρουν βοήθεια στα χέρια. Τα καφάσια καταλήγουν πάνω στο δεξί πόδι, που δεν πρόλαβε να κάνει πίσω με την ίδια ταχύτητα όπως το αριστερό. Τα χέρια μένουν ακίνητα μια στιγμή, ανίκανα να αντιδράσουν. Συνέρχονται όμως, όταν το πρώτο καφάσι γέρνει και τα πεπόνια κινδυνεύουν να κυλήσουν στο έδαφος. Κατεβαίνουν και τα δυο μαζί, γίνονται κάγκελα μπροστά στα καφάσια και συγκρατούν τα πεπόνια. Μένουν έτσι για μερικά δευτερόλεπτα, μετά το σώμα ορθώνεται πάλι, έστω και με δυσκολία, ενώ τα χέρια τραβάνε τα καφάσια και τα κολλάνε πάνω του. Τα πόδια παίρνουν μισή στροφή, αργά, προσεκτικά, σαν τυφλοί που ψάχνουν το δάπεδο για εμπόδια. Το αριστερό προχωράει κανονικά, αλλά το δεξί σέρνεται κάπως, δυσκολεύεται να κάνει το επόμενο βήμα και αναγκάζει το αριστερό να καθυστερεί και να το περιμένει. 

Το αγροτικό είναι παρκαρισμένο έξω από το κτίριο, μισοφορτωμένο με ντομάτες, κουνουπίδια και σακιά με πατάτες και κρεμμύδια. Τα πόδια έχουν κουραστεί. Όσο πλησιάζουν στο αγροτικό, το σύρσιμο του δεξιού διαρκεί περισσότερο, ενώ το άλμα του αριστερού ολοένα και μικραίνει. Τα χέρια τρέμουν και τα καφάσια ξεκολλάνε από το στέρνο και ταλαντεύονται. Το αριστερό πόδι κάνει ένα τελευταίο, μικρό, άλμα, το δεξί σέρνεται άλλη μια φορά και συναντιόνται σύρριζα στην καρότσα. Η ένταση των χεριών χαλαρώνει μονομιάς και τα καφάσια πέφτουν στην καρότσα μ' έναν παράξενο τριγμό. 

«Μην τ' αφήνεις εκεί μπροστά, τα καφάσια του ανθρώπου! Χαραμοφάηδες είστε όλοι σας! Βαριέστε που ζείτε! Ανέβα και σπρώξ' τα στο βάθος». 


Χέρια και πόδια μένουν μια στιγμή ακίνητα, σα να μην μπορούν ν' αποφασίσουν, αν θα πρέπει να υπακούσουν ή να σηκωθούν να φύγουν. Τα χέρια υποχωρούν πρώτα. Αρπάζονται από τους γάντζους της καρότσας και αρχίζουν να τραβάνε το σώμα προς τα πάνω, αναγκάζοντας τα πόδια να συμμορφωθούν. Τα χέρια σπρώχνουν τα καφάσια δεξιά και λοξά και γεμίζουν τον άδειο χώρο στη γωνία της καρότσας. Χέρια και πόδια περιμένουν μια στιγμή, μήπως έρθει κι άλλη εντολή, και όταν δεν έρχεται, τα πόδια φτάνουν στο χείλος της καρότσας και πηδάνε κάτω, χωρίς να συναντήσουν αντίσταση από τα χέρια. 

«Ο Θεοφανίδης είναι στα γραφεία. Είπε να περάσεις σε λίγο να σε πληρώσει». 

Πάλι η μισή στροφή και τα πόδια παίρνουν ξανά κατεύθυνση προς το κτίριο. Τώρα περπατούν αργά, χαλαρά, με τις πατούσες να σέρνονται ανεπαίσθητα στο έδαφος. Τα χέρια έχουν κρεμάσει και κουνιόνται άρυθμα, σα να παραπαίουν. Τα πόδια διστάζουν λίγο μπροστά στο κτίριο, μετά λοξοδρομούν δεξιά και πηγαίνουν σε μια πόρτα που πάνω της γράφει «ανδρών». Το δεξί πόδι σπρώχνει την πόρτα και την κρατάει σταθερή, κάνοντας τόπο στο αριστερό για να περάσει πρώτο. Μετά, ξεσκαλώνει την πόρτα και την αφήνει να κλείσει πίσω του. 

Το δάπεδο είναι μια χαβούζα μετρίων διαστάσεων. Τα πόδια βουτάνε ανέμελα στα νερά, ίσως για να πλύνουν τα γκρενά αθλητικά παπούτσια, και κατευθύνονται προς την πρώτη ελεύθερη τουαλέτα, που της λείπει η πόρτα, όπως και απ' όλες τις άλλες. 

Τα νερά έχουν λασπώσει στο δάπεδο της τουαλέτας. Μαύρα ίχνη από πατημασιές, η μια πάνω στην άλλη, διαγράφουν ένα περίεργο μωσαϊκό. Οι δύο πλευρές της λεκάνης είναι γεμάτες από χαρτιά τουαλέτας, χαρτομάντιλα και εφημερίδες. Σ' άλλα είναι αποτυπωμένες οι βρωμιές άλλα έχουν πέσει ανάποδα και τις κρύβουν. 

Τα πόδια πλησιάζουν τη λεκάνη και ανοίγουν απότομα, σα ν' αντάλλαξαν κάποια βαριά κουβέντα και να χωρίζουν οι δρόμοι τους. Οι ακαθαρσίες είναι νωπές μέσα στο λιγοστό νερό, ξερές στα γύρω στα τοιχώματα, με δυο αλογόμυγες να τις επιθεωρούν ασταμάτητα. Το δεξί χέρι βρίσκει το φερμουάρ του πανταλονιού και αρχίζει να το κατεβάζει. Το αριστερό χώνεται στη σχισμή και βγάζει έξω το πέος, κρατώντας το σφιχτά ανάμεσα στον αντίχειρα και στον δείκτη, σαν να το σφίγγει με δαχτυλίδι. Το δαχτυλίδι γλιστράει αργά, αναγκάζοντας το πέος να τεντώσει πάνω από τη λεκάνη. Καθώς το αριστερό χέρι φτάνει στο χείλος του πέους, το δεξί έρχεται να κρατήσει το πέος, τη στιγμή που το ούρος αρχίζει να τρέχει. Είναι σκούρο κίτρινο και εκτοξεύεται με δύναμη στο πίσω τοίχωμα της λεκάνης, πιτσιλώντας ολόγυρα. Η δύναμή του ελαττώνεται σταδιακά, πέφτει όλο και πιο κοντά, ώσπου ρίχνει μερικές τελευταίες σταγόνες και στερεύει. 

Το δεξί χέρι αγγίζει το πέος με την παλάμη του, για να το σπρώξει πάλι στο πανταλόνι, αλλά αυτό δε φαίνεται πρόθυμο να υπακούσει, αρχίζει να τεντώνεται και χάνει την ευελιξία του. Το χέρι δεν επιμένει, αποτραβιέται και αφήνει το πέος ελεύθερο. Αυτό αρχίζει να πέφτει, αλλά η ανάταση σταματάει την πτώση περίπου σε παράλληλη γραμμή με το δάπεδο. Η αριστερή παλάμη περνάει κάτω από το πέος και αρχίζει να το χαϊδεύει απαλά, στοργικά, ενώ το σώμα έχει πάρει ελαφρά κλίση προς τα εμπρός. Το πέος μένει για λίγο σε παράλληλη ευθεία με το δάπεδο, ώσπου να ολοκληρώσει την ανάτασή του, μετά αλλάζει πορεία και αρχίζει να ανεβαίνει αργά, βήμα βήμα, σα να βαρέθηκε να κοιτάει πάντα τη λεκάνη και να θέλει να δει λίγο την οροφή. Η αριστερή παλάμη έχει αποτραβηχτεί και τα χέρια δεν κάνουν καμιά προσπάθεια για να σταματήσουν την πορεία του πέους. 

«Εδώ λούφαξες, ρε μαλάκα. Σε ψάχνει ο Θεοφανίδης. Κάνε γρήγορα, γιατί βιάζεται να φύγει». 


Απότομα, το αριστερό χέρι ανοίγει τη σχισμή του πανταλονιού, ενώ το δεξί αρπάζει το πέος και προσπαθεί να κάνει δυο κινήσεις μαζί: να σπρώξει το πέος προς τα κάτω και να του αλλάξει κατεύθυνση προς τα μέσα, για να μπει στη σχισμή. Μα το πέος, είναι σκληρό και αποφασισμένο: προτιμά την προς τα άνω πορεία του και τα χέρια παθαίνουν πανικό. Το αριστερό αφήσει το άνοιγμα της σχισμής και πιέζει το πέος, ενώ το δεξί το σπρώχνει προς τα μέσα. Η σχισμή έχει όμως κλείσει και το αριστερό αναγκάζεται να παραιτηθεί από τη βοήθεια στο δεξί χέρι και να ξανανοίξει τη σχισμή. Το πέος δεν μπορεί ν' αντέξει σε τόση πίεση, λυγίζει και μπαίνει, έστω και με δυσφορία, στη σχισμή, ενώ το αριστερό χέρι κλείνει γρήγορα το φερμουάρ. 

Τα πόδια βγαίνουν από τις τουαλέτες με βήμα γρήγορο, σχεδόν σε ρυθμό εμβατηρίου. Από μακριά βλέπουν το φορτηγό φορτωμένο με καφάσια και επιταχύνουν το βήμα τους. 

«Πού είσαι ρε και βιάζομαι να φύγω; Έπρεπε να σε αφήσω απλήρωτο, μαλάκα». 

Το δεξί χέρι κάνει μια κίνηση μπροστά, η παλάμη ανοίγει, έτοιμη να δεχτεί τα χαρτονομίσματα. 

«Αύριο σε θέλω στις έξι. Κοίτα μη σε πάρει ο ύπνος και με κρεμάσεις». 

Τα χαρτονομίσματα κυλάνε αργά και μεμονωμένα στην παλάμη. Ο αντίχειρας σηκώνεται και πέφτει σαν ελατήριο, κλειδώνοντας πάνω σε κάθε χαρτονόμισμα. Η πτώση των χαρτονομισμάτων σταματάει και η παλάμη κλείνει, για να τα σφίξει όλα μαζί. Το αριστερό πόδι στρίβει αριστερά και αρχίζει να προχωράει, περιμένοντας το δεξί να κάνει το επόμενο βήμα. Το δεξί χέρι με τα χαρτονομίσματα κατευθύνεται προς την τσέπη του πανταλονιού. 


Ξαφνικά ένα καινούργιο ζευγάρι πόδια έρχονται από το πουθενά και σταματάνε μπροστά στο άλλο ζευγάρι. Δύο ζευγάρια χέρια και πόδια μένουν μια στιγμή ακίνητα, αντιμέτωπα. Μετά το νεοφερμένο δεξί χέρι εξαφανίζεται πίσω από την πλάτη. Όταν ξαναβγαίνει, ένα μαχαίρι αστράφτει ανάμεσα στο δάχτυλά του. 

«Ρε συ, αυτός βγάζει μαχαίρι!» 

«Κάνε δουλειά σου, δεν το βγάζει για μας. Έτσι είναι αυτοί. Βγάζουν μαχαίρι με ψύλλου πήδημα». 

Το δεξί χέρι με τα χαρτονομίσματα σταματάει πριν χωθεί στην τσέπη του πανταλονιού. Η παλάμη που κρατάει τα χρήματα σφίγγει ακόμα πιο πολύ, ενώ το αριστερό χέρι μπαίνει προστατευτικά, με την παλάμη προς τα έξω, μπροστά στον θώρακα. 

Τα πόδια κάνουν ασυναίσθητα ένα βήμα πίσω, είναι έτοιμα να στραφούν και να τρέξουν, όταν το χέρι με το μαχαίρι κάνει μιαν ευθεία, εξασκημένη κίνηση, σα να την έχει κάνει χιλιάδες φορές, και καρφώνεται στην άλλη κοιλιά. 

«Τον μαχαιρώνει, σε μαλάκα!». 

«Μπες στο αμάξι και μην πας γυρεύοντας». 

«Τον μαχαιρώνει, επειδή σου κουβαλάει το καφάσια». 

«Θα βρω άλλον που θα τα κουβαλάει πιο φτηνά κι αν τον σφάξει κι αυτόν, θα βρω άλλον, που θα μου τα κουβαλάει ακόμα πιο φτηνά. Κανείς δεν τα βάζει με τους νόμους της οικονομίας». 

Το μαχαίρι καρφώνεται ξανά. Η δεξιά παλάμη ανοίγει και τα χαρτονομίσματα κυλάνε αργά στο έδαφος, πάνω σε κάτι σάπια πορτοκάλια. Το χέρι που δεν κρατάει το μαχαίρι σκύβει και μαζεύει τα χαρτονομίσματα. Τα πόδια παίρνουν στροφή και χάνονται στο πουθενά απ' όπου ήρθαν. 

Πρώτα η δεξιά παλάμη ακουμπάει πάνω στη δεξιά πληγή. Μετά η αριστερή πάνω στην αριστερή. Οι δύο παλάμες γυρίζουν ταυτόχρονα προς τα πάνω, κατακόκκινες. Δυο σταγόνες από την αριστερή παλάμη στάζουν πάνω στο γκρενά πάνινο παπούτσι, που ρουφάει την μπογιά σα διψασμένο. Οι παλάμες μένουν ανοιχτές και λίγο κυρτές, σαν εκθέματα. Τα πόδια αρχίζουν να λυγίζουν, αργά στην αρχή μετά σε ρυθμό κατάρρευσης. Ακουμπάνε στη γη και τεντώνονται, ενώ τα δύο χέρια απλώνονται στα πλάγια με τις παλάμες πάντα προς τα πάνω και κατακόκκινες. Η μύτη του δεξιού ποδιού κοιτάζει ψηλά στον ουρανό, ενώ το αριστερό πόδι συνεχίζει να γέρνει σε λοξή γωνία, σα να ζήλεψε την κλίση του πύργου της Πίζας και μένει εκεί. Ακίνητο.

Ο Παναγής Μεταξάς γενήθηκε - γενήθηκα θέλω να πω γιατί το βρίσκω υποκριτικό να γράφουμε βιογραφικά μας στοιχεία σαν να είμαστε μακαρίτες ή σαν να αναθέτουμε σε κάποιον τρίτο να μας βιογραφήσει λες και δεν ξέρουμε εμείς γράματα και γεγονότα που μας αφορούν.

Γενήθηκα λοιπόν το 1945 από γονείς αγρότες στον Ασπρογέρακα, κοινότητας Πόρου, στην Κεφαλονιά. Εκεί τέλειωσα το Δημοτικό κι εκεί κυρίως έζησα τα παιδικά κι εφηβικά μου χρόνια.

Το 1963 μετανάστεψα με την οικογένεια μου για τον Αϊ-Φραγκίσκο Καλιφόρνιας.

Μη γνωρίζοντας τη γλώσα καταπιάστηκα με τις συνηθισμένες δουλειές των ανθρώπων που απροετοίμαστοι αναγκάζονται να μεταναστέψουν: καθαριστές, πιατάδες, μπογιατζήδες, μάγειροι, σερβιτόροι.

Δυο χρόνια αργότερα άρχισα πανεπιστημιακές σπουδές εργαζόμενος ταφτόχρονα.

Τα πρώτα μου μαθήματα ήταν στην εγκληματολογία - είχα επηρεαστεί, αλ' όχι ανεπανόρθωτα, από την αμερικάνικη τηλεόραση, από τα πάντα αήτητα παληκάρια της Εφ-Μπι-Αϊ.

Όμως σύντομα αντιλήφτηκα την πλάνη μου κι έγκαιρα άλαξα πορεία καταλήγοντας στην λιγότερο επικίνδυνη κοινωνιολογία κι αγγλική φιλολογία.

Αποφοίτησα το 1971 από το Πανεπιστήμιο του Αϊ-Φραγκίσκου κι ένα χρόνο αργότερα απόχτησα από το ίδιο Πανεπιστήμιο την άδεια διδασκαλίας στη Δεφτεροβάθμια Εκπαίδεφση (SECONDARY TEACHING CREDENTIAL).

Τα πρώτα μου γραφτά και δημοσιέφσεις ήταν κάποια άρθρα κι αντιχουντικά ποιήματα. Ήταν κάτι που ποτέ δεν είχα φανταστεί και προγραματίσει: ήρθε αφθόρμητα κι ήταν γένημα και θρέμα των περιστάσεων.

Γιατί παρόλο που η επικράτηση της χούντας με βρήκε πολιτικά ανίδεο κι ανώριμο - ναι, δεν ντρέπομαι να το πω ούτε κι έφταιγα εγώ γι αφτό: ας ήταν καλά το στείρο περιβάλον και το εκπαιδεφτικό σύστημα μέσα στο οποίο μεγαλώσαμε.

Παρόλο λοιπόν που στην αρχή δεν μου καιγόταν καρφί για τη χούντα, όταν 1-2 χρόνια αργότερα μαθαίνω από εληνικές και ξένες πηγές ότι χούντα σημαίνει τυρανία, καταπίεση, αφθαίρετες συλήψεις, βασανιστήρια, στρατοδικεία και δολοφονίες, τότε ήταν ολοφάνερο πια με ποιους να πάω, ποιους να αφήσω και τι να κάνω.

Πήγα με εκείνους που διοργάνωναν τις αντιστασιακές εκδηλώσεις πότε δημοσιέβοντας, πότε βοηθώντας την αντιχουντική εκπομπή την «Εληνική Ώρα» του ραδιοσταθμού KQED-FM, πότε πλαισιώνοντας τις εκδηλώσεις συμπαράστασης προς τους πολιτικούς κρατούμενους.

Έτσι δημιουργούσαμε κάποια εκτόνωση, κάποια διέξοδο στο μίσος μας κατά της χούντας.

Όμως ταφτόχρονα διαισθανόμουνα ότι εκείνες οι εκδηλώσεις ήταν εντελώς ακίνδυνες για το καθεστώς των συνταγματαρχών. Κάτι περισσότερο έπρεπε να κάναμε.

Έτσι το Μάρτη του 1973 επέστρεψα στην Ελάδα ελπίζοντας ότι θα μπορούσα, από κοντά πια, να συνεισφέρω περισότερο στο γκρέμισμα του μισητού καθεστώτος που μας έσφιγγε το λαιμό.

Γνωρίστηκα με τους υπέφθυνους της αντιστασιακής εφημερίδας «Χριστιανική Δημοκρατία» και συνεργάστηκα μαζί τους. Τότε όμως ο αόρατος διχτάτορας Ιωανίδης - μετά από τα δραματικά γεγονότα του Πολυτεχνείου, που τα έζησα από πολύ κοντά - στέλνει τους Εσατζήδες του και με δυο λουκέτα κλειδώνουν τα γραφεία της επικίνδυνης για το τυρανικό καθεστώς «Χριστιανικής» κι εξορίζουν στη Γυάρο τον ιδρυτή κι εκδότη της Νίκο Ψαρουδάκη.

Πολές από τις σελίδες αφτού του βιβλίου είναι επηρεασμένος από τα δεινά εκείνης της σκοτεινής - αλά ας αφήσωτους εφημισμούς - της καταραμένης θέλω να πω, εκείνης εποχής...

Και δυο λόγια για το παρόν.

Είμαι ιδιοχτήτης και καθηγητής φροντιστηρίου ξένων γλωσών στην Κεφαλονιά από το 1976, συμετέχω κάπου-κάπου ενεργά στην πολιτική ζωή του τόπου, και συνεχίζω να γράφω ερασιτεχνικά όταν βρίσκω καιρό.

Ποιήματα και κοινωνικοπολιτικοεκπαιδεφτικά μου (καλούτσικος γλωσοδέτης ε;) άρθρα έχουν δημοσιεφτεί σε εληνοαμερικάνικα κι αθηναϊκά έντυπα καθώς και σε εφημερίδες της Κεφαλονιάς.

Περίπου το 1/3 αφτού του βιβλίου αποτελείται από αφτούσιες ή διασκεβασμένες παλιές δημοσιέφσεις μου.

Έχω επίσης μεταφράσει το βιβλίο «Μέρες Φρίκης στη Χιλή», εκδόσεις ΜΗΝΥΜΑ.

Περισότερα αφτοβιογραφικά στοιχεία ο αναγνώστης μπορεί να βρει (αν δε βαριέται να ψάξει) στα ποιήματα «Ρέμβη» στη σελίδα 193 και «Μήνες και μέρες» στη σελίδα 215 σ' αφτό το βιβλίο καθώς και στις σελίδες του επόμενου που σχεδιάζω να εκδώσω σε... καμιά εικοσιπενταριά χρόνια, όταν θα έχω πια συνταξιοδοτηθεί.

Μόνο τότε ελπίζω να βρω τον απαιτούμενο χρόνο κι ησυχία να ξαναφτιάξω βιβλίο.


«Γιατί είσαι τόσο ακοινώνητος; Στο κάτω κάτω από σένα τη γνώρισα, γυναίκα φίλου σου είναι, εσύ τους πρωτόφερες στο σπίτι. Τι σ' έχει πιάσει; Γιατί τους βαριέσαι; Τι σου έκαναν;». 

Και βέβαια, δεν τους βαριόμουνα και βέβαια τίποτα δεν μου έκαναν και ακριβώς εκεί είναι το πρόβλημα. Το αντίθετο μάλιστα... 

«Ρε Γιαννούλα μου, ρε γυναικούλα μου, άσε τις υποθέσεις, ποιος σου είπε ότι τους βαριέμαι; Και ποιος σου είπε ότι μου έκαναν;». 

Της εξήγησα πως απλούστατα δεν το βρίσκω καθόλου ευγενικό να μπερδευόμαστε συνεχώς στα πόδια τους και πως παρατράβηξε αυτό το πηγαινέλα στα σπίτια μας και πως φοβάμαι ότι στο τέλος θα σκυλοβαρεθεί ο ένας τον άλλον... 

Δεν πειθόταν. Αντίθετα, θεωρούσε τουλάχιστον ακατανόητη την άρνησή μου. «Εσύ να σκυλοβαρεθείς τη Βάσω και τον Μήτσο; Αποκλείεται, με δουλεύεις». 

Και φυσικά τη δούλευα. Αλλά τι κάνουμε και πώς ξεπερνιέται το πρόβλημα; 

Είναι και που ο Μήτσος, ο άντρας της, είναι τόσο αθώος, τόσο ανυποψίαστος πού να φανταστεί τι μου συμβαίνει ­ μπουμπούνας ο κερατάς, εκεί, σώνει και καλά να θέλει τον ίδιο τον εμπρηστή μέσα στο σπίτι του. 

Είναι και που η δουλειά του χειροτερεύει τα πράγματα· περιοδεύων πλασιέ, από Αθήνα μέχρι Γρεβενά και από Γρεβενά μέχρι Κοζάνη. 

«Κωσταντή», να μου λέει, «άσε τις κουταμάρες ότι μας κουράσατε και τέτοια και κοίτα, τα βράδια που λείπω, να 'ρχεστε στη Βασούλα, να της κάνετε παρέα· μην την αφήνετε μόνη, σε παρακαλώ... Εκτός του ότι φοβάται, είναι και...». 

Τον έκοψα, να μη συνεχίσει· αν τον άφηνα, θ' άρχιζε πάλι τις αποκαλύψεις, τα γιατί και τα διότι. 

«Μυστήριος είσαι. Τι μύγα σε τσίμπησε; Πρώτη φορά μιλάμε για τη Βάσω; Τι σ' έχει πιάσει τελευταία κι αντιδράς έτσι; Συμβαίνει τίποτα;». 

Ώρες είναι, με τις γελοίες αντιδράσεις μου, ν' αρχίσει να υποψιάζεται. Του εξήγησα πως τίποτα δεν συμβαίνει και πως απλώς, ειδικά σήμερα, και όχι τελευταία, δεν θέλω να ξέρω τίποτα, δεν θέλω ν' ακούω τίποτα. 

Πάντως, ό,τι και να πούμε τώρα, γεγονός είναι πως το πράγμα έχει αρχίσει να παίρνει επικίνδυνες διαστάσεις και κινδυνεύει αυτή η ιστορία να εξελιχθεί σε εν ενεργεία ηφαίστειο που κανείς δεν ξέρει πότε και πώς θα εκραγεί. Και το χειρότερο είναι που δεν έχω κάποιον να του κουβεντιάσω το πρόβλημα, να του πω τα καθέκαστα. Μόνο ο Μήτσος και ο Σταυρόπουλος είναι οι τακτικοί μου εξομολόγοι. Ο Μήτσος αποκλείεται για ευνόητους λόγους ­ τι να του πω; Τρελαίνομαι για τη γυναίκα σου; ­ από την άλλη, ο Σταυρόπουλος δεν έχει χρόνο, πνίγεται. Εν τω μεταξύ, ο Μήτσος συνέχιζε το τροπάρι του, πως όχι ότι δηλαδή συμβαίνει τίποτα με τη Βάσω, αλλά να, οι φύλακες ας έχουν και λίγη γνώση, μια και δώδεκα χρόνια γάμου και χωρίς παιδιά, πώς να το κάνουμε, σε ρουτινιάζουν, οπότε, όσο θα λείπει σε περιοδεία, καλύτερα να βρίσκεται μαζί μας, σε σίγουρα χέρια, παρά... «Κακά τα ψέματα δυο νύχτες την εβδομάδα μόνη της η Βάσω, δεν ξέρεις πού τη βγάζουν...». 

Ελεγε, έλεγε και πώς να τον σταματήσω.«Δύσκολο είναι, Κωνσταντή, ν' αρχίσει δηλαδή να δουλεύει ο διάβολος στο μυαλό της;». 

«Έλα ρε Μήτσο, φοβάσαι πως η Βάσω σ' αυτή την ηλικία θα... Σαραντάρισε πια, μη λες κουταμάρες· άσε που αυτή πίνει νερό στ' όνομά σου...». 

Και δεν έλεγα ψέματα. Έπινε νερό στ' όνομά του. Τον αγαπούσε και τον ήθελε. Την έβρισκε μαζί του. Όλοι το ξέραμε. Δεν ήταν χαζός ο Μήτσος. Αθώος ήταν. Εύπιστος ήταν. Παιδί ήταν. Και ωραίος και αρρενωπός και ευχάριστος και αυθεντικός... Ό, τι χρειάζεται λίγο πολύ για να σ' ερωτευθεί εφ' όρου ζωής μια γυναίκα. 

«Εντάξει, Κωνσταντή, δεν λέω, μια χαρά τα πάμε. Και στο κρεβάτι δεν την πιάνεις τη Βάσω, το ξέρεις, δεν έχω παράπονο, αλλά, είπαμε, ο διάβολος έχει πολλά ποδάρια...». 

Ήθελα να τον διακόψω, να μη ρίχνει λάδι στη φωτιά... «Ρε Μήτσο, εντάξει, κατάλαβα, δεν χρειάζονται λεπτομέρειες...». «Μα ρε φίλε, αν δεν τα πω σε σένα, σε ποιον θα τα πω; Έχω άλλον που εμπιστεύομαι; Απλώς, θέλω να ξέρεις λεπτομέρειες, για να με καταλάβεις, το χρειάζομαι». 

Προσπάθησε να μου εξηγήσει πως η Βάσω του είναι το κάτι άλλο, παθιασμένη, κανονική σκύλα στον έρωτα και μόνον αν το χωνέψω αυτό, θα μπορέσω να δικαιολογήσω και τις αγωνίες του. 

Δεν κατάλαβα ακριβώς πού το πήγαινε, αλλά ώρες είναι να εξελιχθεί ο Μήτσος σε δεύτερο Κανδαύλη και να με βάλει πίσω από καμιά κουρτίνα για να παρακολουθήσω καμιά συνεύρεσή του με τη Βάσω, για να βεβαιωθώ πόσο σκύλα είναι στο κρεβάτι. 

Τον ρώτησα, γιατί αγωνιά τόσο, τι τον έχει πιάσει και μου είπε πως αγωνιά, γιατί δεν ξέρει αν την καλύπτει, αν ανταποκρίνεται, επιτέλους, στις καύλες της. 

«Στα λέω έτσι ωμά ­ μεγαλώσαμε κιόλας ­ πώς αλλιώς να στο πω; Δεν ξέρω πια αν της επαρκώ, αδελφέ, αν τη γεμίζω. Κατάλαβες τώρα τι μ' έχει πιάσει;». 

Και για να το καταλάβω καλύτερα, μου είπε, πως αν η Βάσω ήταν πουτάνα, να ξέρω πως θα ήταν η ακριβότερη στον κόσμο και πως αν ξεχάσουμε πως είναι η γυναίκα του, κάθε κρεβάτι της θα έπιανε το εκατομμύριο και βάλε. 

Του είπα πως δεν θέλω ν' ακούω κουταμάρες και πως ν' αφήσει τις μαλακίες, γιατί κι αυτός είναι μια χαρά άνθρωπος και αν θέλει να ξέρει «της πέφτεις και πολύς της Βάσως» και εν πάση περιπτώσει, αν ψάχνει για το εκατομμύριο, εγώ, και να 'θελα, δεν το 'χω να του το δώσω. Γέλασε με τ' αστείο, που βέβαια δεν ήταν καθόλου αστείο... 

Και δεν είναι ότι δεν γουστάρω τη γυναίκα μου ή ότι εκείνη δεν γουστάρει τον άντρα της, πράγμα που θα τα διευκόλυνε όλα. Το αντίθετο. 

Ο Σταυρόπουλος, όταν επιτέλους κατάφερα να τον κουβαλήσω στο σπίτι ­ «Έναν καφέ ρε, σε θέλω, επείγομαι». «Εντάξει, αλλά μόνο για έναν, γιατί πνίγομαι» ­ αντί να μου δώσει κάποιες ελπίδες ο μπάσταρδος ότι θα λήξει άδοξα και ήρεμα αυτό το μαρτύριο, αποδείχθηκε καταπέλτης και αμείλικτος. 

Τον άκουγα ­ να μου λέει πως οσονούπω η τραγωδία ξεσπά και πως να μην ελπίζω σε παροδικές λύσεις ­ και τρελαινόμουν, τόσο μαύρα μού τα περιέγραψε. 

«Αν είναι όπως μου τα λες, μην έχεις αυταπάτες. Είναι σαν να έχει συμβεί, δεν αποτρέπεται». 

«Μη μου λες κουταμάρες. Εγώ με τη Βάσω; Ποτέ. Να κάνω τέτοιο πράγμα στον Μήτσο εγώ; Μην το συζητάς. Πρώτα πρώτα αυτή δεν έχει ιδέα, δεν ξέρει τίποτα, ούτε θα μπορούσε να πιστέψει ότι εγώ ­ τόσο φίλοι με τον Μήτσο ­ θα τολμούσα ποτέ να της ζητήσω μια σχέση, το κεφάλι της κόβει...». 

Έλεγα, έλεγα, αλλά ο Σταυρόπουλος χαμογελούσε ειρωνικότατα και δεν πειθόταν με τίποτα. 

«Οι ιδέες, φίλτατε Κωνσταντή, δεν είναι αέρας κοπανιστός. Τι τις πέρασες; Σου μπήκε η ιδέα; Τελείωσε, η διαδρομή άρχισε, είναι πια υπαρκτό γεγονός, ταξιδεύει, δεν είναι ούτε άοσμη ούτε αόρατη ούτε διακριτική. Περπατάει, φαίνεται, έχει σάρκα και οστά, μην είσαι μαλάκας, λοιπόν, έχει σχήμα η ιδέα, έχει παρουσία, πιάνει χώρο, εκτοπίζει τον αέρα, προκαλεί τα στοιχεία της φύσης, φέρνει βροχή, καταιγίδα, χαλάζι. Άσε λοιπόν τα σάπια, τελείωσε». 

Του εξήγησα πως ήταν απλώς μια φευγαλέα στιγμή, πως δεν πρόκειται ούτε για έρωτα ούτε για τίποτα βαθύτερα αισθήματα. Μια φευγαλέα στιγμή ήταν. Μια αιφνίδια επιθυμία, μια φευγαλέα ματιά, μια μπλούζα που βγαίνει, ένα γυμνό στήθος, η ρώγα του, μια μισάνοιχτη πόρτα, ένας καθρέφτης στο φύλλο μιας μισάνοιχτης ντουλάπας, για δευτερόλεπτα, όταν την είδα, την ώρα που καθόμουν σε μια πολυθρόνα απέναντι στον καθρέφτη, καθώς την περιμέναμε η Γιάννα και εγώ ­ ν' αλλάξει, να ντυθεί για να πάμε στο θέατρο. Απογευματινή θα πηγαίναμε. «Αυτό ήταν όλο, σ' ορκίζομαι, μια φευγαλέα ματιά. Μόνο». Ούτε μ' άκουγε. 

«Ίσως, αν δεν ήταν ερεθισμένη η ρώγα της· αυτή άρχισε να δουλεύει μέσα μου. Η ερεθισμένη ρώγα της. Αυτή η γαμημένη εικόνα δεν μου φεύγει με τίποτα, με πεθαίνει. Και είναι αστείο, είναι γελοίο και να το σκέφτεται κανείς. Δεν είναι δυνατόν... Αλλά ναι, έχεις δίκιο. Σού μπήκε η ιδέα; Πάει, ταξιδεύει, φουντώνει, σε καίει, δεν αποβάλλεται, δεν καρατομείται. Εκεί να με βασανίζει, η πόρνη, να με συνεπαίρνει». 

Του είπα πως δεν γράφω πια, πως δεν έχω κέφι για τίποτα, πως την ονειρεύομαι, πως τη φέρνω στη στάση που θέλω, τη στιγμή που θέλω, πως παραμονεύω πότε θα σκύψει, πότε θ' ανοίξει η φούστα της, πότε θα ξεπροβάλει η γάμπα της, πως όλα της με μαγεύουν, με φτιάχνουν, μ' ερεθίζουν. 

Πάνω που τελείωνε ο Σταυρόπουλος και τον δεύτερο καφέ του, πάνω που σηκωνόταν πανικόβλητος να φύγει, γιατί άργησε ­ είχε όντως νυχτώσει για καλά ­ πάνω που μου έλεγε να εξαφανισθώ, αλλιώς, να ξέρω, πως όλα θα πάρουν τον δρόμο τους, γιατί τίποτα δεν μένει αμετακίνητο, γιατί τίποτα πια δεν θα είναι ίδιο όπως πρώτα στις σχέσεις μας και γιατί ­ αυτό να το χωνέψω καλά ­ τίποτα δεν μπορεί ν' αντισταθεί στις απαιτήσεις του σώματος, πάνω που μου έλεγε πως από μια άποψη είμαι και τυχερός και πως μακάρι να είχε γεννηθεί και σε εκείνον ένα τέτοιο πάθος, γιατί εκείνος δεν θα ήταν τόσο ηλίθιος να μην το ζήσει μέχρι κεραίας, πάνω που εκείνη τη στιγμή έμπαινε στο σπίτι και η γυναίκα μου, πάνω στην ώρα χτυπά και το τηλέφωνο. 

Ήταν η Βάσω! Άλλη σατανική συγκυρία. Ούτε λίγο ούτε πολύ, μας είπε καθάρματα, γιατί της την κοπανίσαμε χθες και δεν πήγαμε, ενώ ξέραμε ότι έλειπε ο Μήτσος και απ' ό,τι φαίνεται πάμε να της την κοπανίσουμε και σήμερα κι ας είναι πανσέληνος, που σηκώνει ξενύχτι και λακριντί και όνειρο, αλλά δεν σφάξανε, δεν θα μας κάνει τη χάρη και για να μη μας κουράζει, θα έρθει εκείνη. 

Ο Σταυρόπουλος, που περίμενε να τελειώσει το τηλεφώνημα ­ που σίγουρα είχε καταλάβει ποιος ήταν ­ χαμογελώντας πονηρά, μου πετά ένα ειρωνικότατο «Ο Θεός μαζί σου» και έφυγε. 

Η γυναίκα μου επέμενε σώνει και καλά να της εξηγήσω τι εννοούσε ο Σταυρόπουλος με το ο Θεός μαζί σου, που μου είπε. «Ξέρω εγώ τι εννοούσε; Ρώτα τον. Τρέξε να τον προλάβεις και ρώτα τον». 

Και βέβαια, κατέφθασε η Βάσω· και βέβαια η βραδιά ­ ευτυχώς ­ κύλησε ακίνδυνα και μελαγχολικά· και βέβαια η γυναίκα μου, για πρώτη φορά, μας είπε ότι κάτι κακό περιτριγυρίζει το σπίτι μας, ότι διαισθάνεται πως κάτι τρέχει και βέβαια της είπα πως λέει ανοησίες και πως την έχει επηρεάσει η ηλίθια φράση του Σταυρόπουλου, γιατί κατά τα άλλα δεν τρέχει τίποτα! 

Έτσι κάπως ­ άκεφα και μελαγχολικά ­ κύλησαν οι ώρες, μέχρι που ξαφνικά σηκώνεται η Βάσω και μας λέει, πως εντάξει, κατάλαβε, ώρα να φεύγει, γιατί βλέπει πως μάλλον η παρουσία της θα φταίει που χάλασε η βραδιά μας. 

«Τρελάθηκες;» της λέει η Γιάννα. «Εσύ φταις; Ο δικός μου, που δεν ξέρω τι διάβολο έχει, τι του είπε ο Σταυρόπουλος και βουβάθηκε». Η Βάσω, μου ζήτησε, αν θέλω, να την πετάξω με τ' αμάξι μέχρι το σπίτι της, γιατί ήρθε με ταξί και γιατί πού να τρέχει νυχτιάτικα να βρει πάλι ταξί και «άντε ξεκουνήσου τεμπέλαρε» και εγώ πέταξα στη γυναίκα μου ένα «δεν την πας εσύ, που είσαι και καλό κορίτσι;». «Όχι να την πας εσύ, που είσαι και κακό παιδί». 

Και έτσι την πήγα. Σε όλη τη διαδρομή κοιτούσα μόνο μπροστά και σκεφτόμουν τι προφάσεις θα βρω, για να μην την ακολουθήσω μέχρι την πόρτα της πολυκατοικίας της, όπως συνήθως γινόταν ή τουλάχιστον να καταφέρω να μην ανέβω στον όροφο, όπως συνήθως γινόταν. «Πάση θυσία να το αποφύγω, να το αποφύγω...», έλεγα και ξανάλεγα μέσα μου. 

Ήταν και που το σπίτι της ­ κάπου κοντά στο Φάληρο ­ βλέπει κατ' ευθείαν στη θάλασσα, ήταν και που, σε πανσέληνο, από το σπίτι της φαίνεται το φεγγάρι, ήταν και που πάντα, σε κάθε πανσέληνο, τα καλοκαίρια, ο κόσμος να χαλάσει, θα μας φώναζαν να απολαύσουμε το θέαμα από το μπαλκόνι τους, ήταν και που λέγονται τόσα για το τι μπορεί να συμβαίνει στην ψυχή μας μια νύχτα με πανσέληνο, ήταν και που απόψε, δεν ξέρω τι διάβολο άρωμα είχε βάλει επάνω της και μοσχομύριζε τόσο... 

Της το είπα, δεν άντεξα, «τι διάβολο κολόνια έβαλες, ρε Βάσω;». «Δεν έχω βάλει καμιά κολόνια, η ιδέα σου είναι· έλα κοντά να με μυρίσεις». Και πήγα κοντά και τη μύρισα. Πράγματι, δεν είχε βάλει κολόνια. Και όμως μύριζε. Εξουθενωτικά, απελπισμένα. 

«Τι κάθεσαι;». Δεν θα βγεις από το αμάξι; Δεν θα 'ρθεις επάνω; Τι άλλαξε; Θα μ' αφήσεις ν' ανέβω μόνη;». 

Και βγήκα από το αμάξι και πήγα επάνω και δεν την άφησα μόνη. 

Στο ασανσέρ αμίλητοι, στο πλατύσκαλο του τρίτου αμίλητοι και μέχρι να βγάλει το κλειδί, ν' ανοίξει την πόρτα, αμίλητοι. 

Εκείνη να κοιτάζει συνέχεια εμένα και εγώ το δάπεδο. Και το άρωμά της ν' απλώνεται, να με διαπερνά. «Θα το βάλω στα πόδια, πρέπει να το βάλω στα πόδια, δεν γίνεται, δεν βγαίνει, δεν πάει άλλο, να φύγω κι ας πει ό,τι θέλει, δεν θα μπω μέσα· και να μου το προτείνει, δεν θα μπω, τέρμα, ας τελειώσει και η φιλία και το μεθύσι και το πάθος, δεν γίνεται, δεν πάει...». 

Η πόρτα άνοιξε και μου κάνει τόπο να περάσω πρώτος ­ τετέλεσθαι είπα ­ και πέρασα πρώτος και η πόρτα έκλεισε πίσω μας και κείνη πέταξε την τσάντα και τα κλειδιά της στο πάτωμα· ούτε καν σε πολυθρόνα. 

Γύρισα να τη δω. Από την μπαλκονόπορτα έμπαινε ήδη το φεγγάρι και την έλουζε ολόκληρη. Όλα έγιναν ασημένια· και τα μάτια της και το δέρμα της και το φόρεμα και ο χώρος. Όλα γέμισαν από φεγγάρι και ασήμι. 

Προχώρησε και πήγε και άνοιξε η τζαμαρία της μπαλκονόπορτας. Έβλεπα τώρα την πλάτη της, καθώς οι ακτίνες του φεγγαριού τη διαπερνούσαν και τη γύμνωναν μπροστά μου. Γύρισε αργά προς το μέρος μου και με πλησίασε. Πρώτα με κοίταξε, επίμονα και βαθιά. Το βλέμμα της, δευτερόλεπτο το δευτερόλεπτο, γινόταν όλο και πιο διαπεραστικό, σκληρό, αβυσσαλέο. Και ξαφνικά, μου δίνει ένα φοβερό σκαμπίλι. 

«Κάθαρμα!», μου λέει. «Δεν θα με προδώσεις ποτέ, δεν θα το πεις σε κανέναν ποτέ, θα σε πνίξω». 

Κάτι πήγα να πω... «Σκάσε. Δεν θα πεις λέξη· ούτε τώρα ούτε ποτέ. Ξέρω πότε άρχισε το κακό. Ξέρω καλά. Ξέρω τη στιγμή, το δευτερόλεπτο. Είδα τη ματιά σου, τότε στον καθρέφτη... 

Μια φορά μόνο και ποτέ πια. Να το θυμάσαι, ποτέ πια. Δεν σ' αγαπώ, δεν είμαι ερωτευμένη, δεν θ' αγαπήσω άλλον από τον Μήτσο. Αυτό να το θυμάσαι. Σκάσε. Τα κατάλαβα όλα. Έναν μήνα τώρα βλέπω το μαρτύριό σου, αλλά εσύ, ηλίθιε, δεν βλέπεις το δικό μου». 

Εν τω μεταξύ, όπως ήταν αγριεμένη, απελπισμένη, σχεδόν με βάρβαρες κινήσεις και ενώ μιλούσε, μου είχε ήδη βγάλει το παντελόνι και το σλιπ και το πουκάμισο ­ σκίστηκε σχεδόν ­ ακόμα και τα παπούτσια μου. Δεν με άφησε να τα βγάλω εγώ, ήθελε μόνη της, εκείνη, με δικές τις κινήσεις, με δικές της πρωτοβουλίες. 

Ήθελε μάλλον να έχει την πλήρη ευθύνη αυτή. 

Και μιλούσε συνέχεια, μιλούσε και όλο επαναλάμβανε, να το θυμάμαι, μια φορά μόνο και ποτέ πια, ποτέ πια... 

Εγώ, κάποια στιγμή μόνο, πρόσθεσα «ας το ελπίσουμε πως μια φορά μόνο και ποτέ πια». 

Και όλα συνέβησαν εκεί, πίσω από την κλειστή πόρτα, πάνω στο γυμνό πάτωμα και όλα άρχισαν με ένα απελπισμένο, σπαρακτικό αγκάλιασμα, τρομακτικό, θανατηφόρο! 

Δεν έβγαιναν πια λέξεις. Μουγκρητά, ανάσες, σάλια, ιδρώτας. Είχε σηκωθεί και ψηλότερα το φεγγάρι, είχε αρχίσει να φυσά κι ένα δροσερό αεράκι, μάλλον από κάποιο μακρινό μελτέμι που έφτανε ώς εδώ. 

Από μακριά ακουγόταν μια σειρήνα ασθενοφόρου και κάποια στιγμή από το βάθος του σπιτιού άρχισε να χτυπά το τηλέφωνο. Κανείς μας δεν σηκώθηκε να το πιάσει. Μάλλον θα ήταν η γυναίκα μου που ανησυχούσε και φοβόταν πως απόψε κάτι κακό θα συνέβαινε στο σπίτι.

Όταν πάτησε το έλασμα της φωτογραφικής μηχανής για να ανοίξει το σκέπασμα, να δει το εσωτερικό της ο Θεοδόσης, μόνο που δεν λιποθύμησε. «Δεν είναι δυνατόν», μουρμούρισε, «δεν είναι». 

Δεν υπήρχε τίποτα μέσα. Ένας άδειος σκέτος σκελετός, από πεπιεσμένο χαρτί μάλιστα, γιατί με το που πίεσε λίγο την μια πλευρά του με το δάχτυλο, βούλιαξε. Πίεσε και το φακό. Αποδείχθηκε πως κι αυτός ήταν ένα σκέτο γυαλάκι. Με το που το άγγιξε, πετάχτηκε έξω κι έπεσε κάτω. Θρύψαλα έγινε. 

«Μου την έφεραν», είπε μόνο και τότε σχεδόν λιποθύμησε, αφού πρόλαβε, στη σύγχυσή του, να κάνει και κάποιες ομιχλώδεις σκέψεις πάνω στο σε τι σκατένιο και βρωμερό αιώνα ζούμε και σε τι και πιο σκατένιο και πιο βρωμερό πάμε. 

Σε λίγο, μόλις άρχισε κάπως να συνέρχεται, συνειδητοποίησε πως στο διπλανό του τραπέζι καθόταν ένας κύριος που εδώ και ώρα τον κοίταζε συνεχώς και επιμόνως. Νόμισε μάλιστα πως τον είδε να του χαμογελά κιόλας. Τώρα μάλιστα που το σκέφτεται, μάλλον τον είχε προσέξει και από πριν ο Θεοδόσης, αλλά δεν του είχε δώσει σημασία, γιατί θυμάται, πως ναι, του είχε κάνει εντύπωση το άψογο ντύσιμό του, προς στιγμήν μόνο, αλλά μετά τον ξέχασε. 

Ο Θεοδόσης, μπροστά στο χαμόγελό του, αναγκάστηκε να κάνει κι αυτός μια γκριμάτσα, έτσι για να μη φανεί και αγενής. 

Πολύ γρήγορα όμως, κατάλαβε ότι ο κύριος είχε αντιληφθεί και τι του είχε συμβεί με τη μηχανή. Εκείνη ακριβώς τη στιγμή του έφερε και τον καφέ του το γκαρσόνι. 

Μόλις έφυγε το γκαρσόνι, ο Θεοδόσης έκπληκτος βλέπει τον κύριο, με πολύ απλές και άνετες κινήσεις, να σηκώνεται και να έρχεται προς το μέρος του. 

«Επιτρέπεται;», τον ρώτησε ευγενικότατα όταν πλησίασε, «πώς, πώς», του απάντησε ο Θεοδόσης και μετακινήθηκε λίγο, κάνοντάς του τόπο να καθήσει· και που βέβαια κάθησε. 

Κρατούσε μάλιστα μια εφημερίδα, που με πηχυαία γράμματα στους τίτλους έγραφε για τη χθεσινή δολοφονία ενός νέου ανερχόμενου πολιτικού, την οποία εφημερίδα ο κύριος την ακούμπησε επιδεικτικότατα πάνω στο μάρμαρο του τραπεζιού, λες και ήθελε ν' αναγκάσει τον Θεοδόση να διαβάσει τους τίτλους. 

Χωρίς περιστροφές και πριν καλά καλά καθήσει ο κύριος, του συστήθηκε. 

«Καποδίστριας», του είπε. Βέβαια, το όνομά του φάνηκε κάπως αστείο στον Θεοδόση, αλλά από ευγένεια απέφυγε να το σχολιάσει. 

«Εσείς; Αν επιτρέπεται το όνομά σας;». 

«Θεοδόσης». 

«Ιστορικό όνομα, ενδιαφέρον». 

Αφού κουβέντιασαν διάφορα, περί ανέμων και υδάτων, έφτασαν και στη χτεσινή δολοφονική επίθεση των τρομοκρατών. 

«Μα έναν τόσο νέο πολιτικό; Και χωρίς ένα συγκεκριμένο σκάνδαλο εις βάρος του;». 

Εκεί, ο κύριος Καποδίστριας είπε στον Θεοδόση πως και μόνον απ' αυτή την απορία του εύκολα καταλαβαίνει κανείς πόσο αθώος και απονήρευτος άνθρωπος είναι, γιατί πώς είναι δυνατόν να μην ξέρει ότι, πολλές φορές, και μόνο που υπάρχει ένας άνθρωπος ενοχλεί κάποιους που πολύ θα τους συνέφερε η εξαφάνισή του. 

«Άλλωστε», προσέθεσε, «το απονήρευτο, συνεπώς και η ευπιστία σας, φάνηκε από το πόσο εύκολα εμπιστευθήκατε αυτούς τους πλανόδιους που σας πλάσαραν αυτό το χαρτόνι για φωτογραφική μηχανή». 

Ο Θεοδόσης, έκπληκτος, κατάλαβε πως πράγματι ο κύριος τα ήξερε όλα. Αλλά η έκπληξή του μετετράπη σε σοκ, όταν τον άκουσε να τον ρωτάει αν του την πούλησαν οι Λιβανέζοι. 

«Μα ναι, οι Λιβανέζοι. Τους ξέρετε;». Φυσικά και τους ήξερε. Είναι τακτικοί στα μέρη τους, αλλά δεν τον συμβουλεύει να τρέξει να τους καταγγείλει στην Αστυνομία, διότι δεν ξέρει τι συνέπειες θα έχει αυτή η πράξη του. Και εκεί που του εξηγούσε τι ακριβώς εννοεί, ξαφνικά τον ρώτησε αν δουλεύει σε ασφαλιστική εταιρεία. 

«Ναι, πράγματι, σε ασφαλιστική», του είπε ακόμα πιο έκπληκτος, σχεδόν κεραυνόπληκτος. 

Βέβαια, ο Θεοδόσης ήταν και αρκετά ευγενής και αρκετά συνεσταλμένος, δεν τόλμησε να τον ρωτήσει από πού το κατάλαβε. 

Πάντως ότι μπήκε, από εκείνη τη στιγμή, σε φοβερές περιέργειες δεν συζητείται· μπήκε. 

«Διάβολε», σκεφτόταν, «από πού κι ώς πού το ήξερε; Εγώ δεν πρόλαβα ούτε λέξη να του πω, για να πεις ότι...». 

Ύστερα θυμήθηκε τ' όνομα του κυρίου, Καποδίστριας! 

«Αποκλείεται να 'ναι το αληθινό του», σκέφτηκε. «Πού ξανακούστηκε να ονομάζεται στις μέρες μας κάποιος Καποδίστριας. Ψευδώνυμο θα 'ναι», αλλά ούτε και γι' αυτό τόλμησε να τον ρωτήσει. 

Ο Θεοδόσης πάντως ­ επειδή και η κουβέντα με τον κύριο Καποδίστρια είχε αρχίσει κάπως να τον ερεθίζει ­, θεώρησε αναγκαίο ­ αυτό το κατάφερε ­ να τον ρωτήσει, αν δεν γίνεται αδιάκριτος, τι ακριβώς επαγγέλλεται, διότι, απ' όλα αυτά που του είπε κατάλαβε ότι θα πρέπει να είναι αρκετά μορφωμένος και αρκετά κατατοπισμένος στα τρέχοντα. 

Η αλήθεια είναι πως ο κύριος Καποδίστριας δεν του απάντησε αμέσως. Έδειξε μάλλον πως πολύ το σκεφτόταν αν θα 'πρεπε να του απαντήσει. 


Αφού πέρασαν κάποια δευτερόλεπτα αναμονής, του είπε στο τέλος ότι τον παρακαλεί να μην παραξενευτεί μ' αυτό που θ' ακούσει, αλλά ναι, το κύριο επάγγελμά του είναι δολοφόνος. Για την ακρίβεια, πληρώνεται για να σκοτώνει, και αδρά μάλιστα. Βέβαια, προσέθεσε, το επίσημο επάγγελμα, αυτό που αναγράφεται και στην ταυτότητα και που το εξασκεί κατά καιρούς, είναι εκπαιδευτικός, διδάσκει σε ιδιωτικά σχολεία, δηλαδή και καλοπληρώνεται γι' αυτό. 

Ο Θεοδόσης κατά έναν περίεργο τρόπο ­ πρωτοφανή θα 'λεγε κανείς για τον χαρακτήρα του ­ ενώ όντως άκουσε κάτι το τόσο τρομακτικό, όχι μόνο δεν σοκαρίστηκε, αλλά ούτε καν έδειξε ότι έβρισκε κάπως ασυνήθιστο το επάγγελμά του. Δεν προσπάθησε καν να του πει τουλάχιστον ότι έβρισκε αρκετά περίεργο να του δηλώνει κάτι τέτοιο, έτσι άνετα, χωρίς να τον φοβάται. 

Ίσως, επειδή ο κύριος Καποδίστριας τα είπε όλ' αυτά τόσο απλά ­ και άχρωμα θα 'λεγε ­, γι' αυτό και να μην του προκάλεσαν έκπληξη. Αντίθετα, έδειξε ότι άκουσε κάτι το πολύ φυσικό. Απλώς τον ρώτησε, αν, όταν λέει δολοφόνος, αν εννοεί τον κανονικό δολοφόνο. 

«Φυσικά, τον κανονικό. Τι άλλο; Και με ό,τι σημαίνει η λέξη. Ακόμα και στη μεταφορική της έννοια, αν θέλετε». 

Βέβαια, όταν ο κύριος Καποδίστριας άρχισε να μπαίνει, με περιγραφές, και στις λεπτομέρειες του επαγγέλματος, ο Θεοδόσης κατέληξε αρχικά στο συμπέρασμα ότι σίγουρα ο κύριος κάνει μαύρο χιούμορ και αποκλείεται να μιλά σοβαρά. Αυτή η σκέψη τον ηρέμησε κάπως. 

Κλονίστηκε πάλι όμως, όταν στη συζήτηση ξαναμπήκε το θέμα της χθεσινής δολοφονίας του νέου πολιτικού με την απορία του Θεοδόση στο ποιοι να κρύβονται πίσω από τους τρομοκράτες. 

«Μην το ψάχνετε», του είπε. «Και αυτόν εγώ τον σκότωσα. Μην έχετε αυταπάτες». 

Εδώ πράγματι ο Θεοδόσης χρειάστηκε αρκετά δευτερόλεπτα για να συνέλθει και αρκετά λεπτά μέχρι να το χωνέψει, για να του κάνει την επόμενη ερώτηση. Είχε αρχίσει να χάνει πάλι την ψυχραιμία του, ανεξήγητη έτσι κι αλλιώς αυτή η τόση ψυχραιμία του Θεοδόση. 

«Καλά, ποιος θα τολμούσε να σας παραγγείλει κάτι τέτοιο;», τον ρώτησε και ο κύριος Καποδίστριας του εξήγησε ότι προφανώς όποιος είχε συμφέρον από την εξαφάνιση του πολιτικού. Δεν χρειάζεται φιλοσοφία για να το καταλάβει κανείς. 

«Δηλαδή;». «Δηλαδή... παραδείγματος χάριν, ένας συνυποψήφιος πολιτικός της ίδιας περιφέρειας αν κινδύνευε η εκλογή του απ' αυτόν. Εντάξει, δεν λέω, θα μπορούσε να είχε συμφέρον και η γυναίκα του. Γιατί όχι;». «Η γυναίκα του;». «Φυσικά και η γυναίκα του. Γιατί απορείτε; Κύριε Θεοδόση μου, δεν μετράει πια και τόσο ο θάνατος του άλλου, όσο το δικό μας συμφέρον. Ελπίζω αυτήν την απλή αλήθεια τουλάχιστον να την έχετε συνειδητοποιήσει, αλλιώς σας έχουν ξεπεράσει κατά πολύ τα γεγονότα. Αλίμονό σας αν όλα αυτά δεν τα βρίσκετε αρκετά φυσικά και δικαιολογημένα. Πάνω απ' όλα και με οποιοδήποτε τίμημα το δικό μου συμφέρον μετράει και όχι το δικό σας. Το αμφισβητείτε;». «Για να είμαι ειλικρινής, όχι». «Πάλι καλά». 

Ύστερα, ο κύριος Καποδίστριας του εξήγησε πως θα πρέπει να είναι πολύ αφελής όποιος πίστεψε τους «Επαναστατικούς Πυρήνες» που ανέλαβαν την ευθύνη της δολοφονίας του συγκεκριμένου πολιτικού. 

«Ξέρετε, ή μάλλον θυμάστε, κύριε Θεοδόση μου, εδώ και είκοσι χρόνια πόσες τρομοκρατικές οργανώσεις έχουν εμφανισθεί, οι οποίες κάθε φορά ανελάμβαναν και την ευθύνη μιας εκτέλεσης; Άπειρες. Δεν αναρωτηθήκατε ποτέ γιατί; Γιατί απλούστατα, κύριε Θεοδόση, πρόκειται για οργανώσεις μαϊμούδες, γι' αυτό. Με μια λέξη, και λίγο πολύ, πρόκειται για οικογενειακές ιστορίες. Όλ' αυτά, δηλαδή, κατά βάθος καταλήγουν σε οικογενειακές ιστορίες». 

Αυτό δεν το πολυκατάλαβε ο Θεοδόσης, αλλά δεν δοκίμασε να ζητήσει εξηγήσεις. Όχι από δειλία αυτή τη φορά, αλλά γιατί φοβόταν ότι κάθε νέα του ερώτηση θα προκαλούσε ένα νέο καταιγισμό, ακόμα πιο αποτρόπαιων εξηγήσεων του κυρίου Καποδίστρια. Εν ολίγοις, ο κύριος Θεοδόσης είχε αρχίσει να τρομοκρατείται αρκετά, αλλά δεν έπαυε όμως και να βρίσκει άκρως ενδιαφέρουσα όλη αυτή τη συζήτηση και αυτή τη γνωριμία. 

Ένιωθε ότι τον έβαζε, μ' ένα μοναδικό τρόπο, σε μια καινούρια εποχή, σ' έναν καινούριο κόσμο, και γιατί όχι και σ' έναν καινούριο αιώνα. 

Ενώ θα έπρεπε δηλαδή ο Θεοδόσης να το βάλει στα πόδια ακούγοντας αυτά τα εφιαλτικά γι' αυτόν πράγματα, εν τούτοις αυτός όχι μόνον τα αποδέχθηκε χωρίς καμιά αντίρρηση, αλλά και σχεδόν ένιωθε μια περίεργη έλξη και περιέργεια. 

Ύστερα, εντελώς απλά λες και του αποκάλυπτε το φυσικότερο των πραγμάτων, του έδειξε από το παράθυρο το απέναντι καφέ μπαρ του Ανανία και μετά ένα άλλο παραδίπλα. 

«Τα βλέπετε λοιπόν αυτά τα δύο καφέ μπαρ; Το ένα, του Ανανία, είναι μονίμως γεμάτο και το άλλο μονίμως άδειο. Το ένα χάνει την ημέρα εκατό χιλιάδες και το άλλο κερδίζει τα τριπλάσια. Τι είναι λοιπόν προτιμότερο γι' αυτόν που χάνει; Να το κλείσει και να αποχωρήσει αξιοπρεπώς ή να ρίξει μια βόμβα στο άλλο και να το κάνει στάχτη; Απαντήστε μου με την απλή λογική, απλά μαθηματικά είναι. Ο ένας καταστρέφεται και ο άλλος θησαυρίζει». 

Και ο Θεοδόσης του απάντησε, πως ναι, όπως του το θέτει το θέμα και αυτός το βρίσκει πολύ φυσικό να του το κάνει στάχτη. Καλύτερα να καταστραφεί ο άλλος, παρά αυτός. Επόμενο είναι. 

«Ξέρω, θα λέτε μέσα σας πως όλ' αυτά συνιστούν μια απάνθρωπη λογική ­ και είναι, αλίμονο, το βλέπω ­ αλλά εγώ ο απλός άνθρωπος ή μάλλον εγώ ο έξυπνος άνθρωπος, ένα ωραίο πρωί είπα στον εαυτό μου: Καποδίστρια, όσο πιο γρήγορα αντιληφθείς αυτή την αλήθεια, τόσο πιο πάνοπλος θα μπεις στη νέα χιλιετία. Οι αιώνες που πέρασαν αυτό με δίδαξαν, το ίδιο θα μου αποδείξουν και οι αιώνες που έρχονται. Διαβάστε, κύριε Θεοδόση μου, λίγη βυζαντινή ιστορία ή γιατί όχι και λίγη ρωμαϊκή, αλλά και την πρόσφατη ακόμα αν διαβάσετε θα δείτε πόσο άνετα θα μπορείτε να προβλέψετε και την ιστορία όχι μόνο ενός επόμενου αιώνα, αλλά και μιας επόμενης χιλιετίας. Δεν καλυτερεύουν τα πράγματα, κύριε Θεοδόση. Αγριεύουν όλο και πιο πολύ. Σκληραίνουν οι άνθρωποι, αγριεύουν. Κοινοτοπίες σας λέω, το ξέρω, αλλά κακά τα ψέματα οι άνθρωποι χρειάζονται όλο και περισσότερο χρήμα και δυστυχώς δεν υπάρχει τόσο πολύ για όλους και ακόμα χρειάζονται όλο και πιο πολλές θέσεις εργασίας και πάλι δυστυχώς δεν υπάρχουν τόσες για όλους. Να, παράδειγμα εσείς. Είμαι βέβαιος, έτσι όπως σας βλέπω, ότι αν γίνουν απολύσεις στην εταιρεία σας εσείς θα είστε ο πρώτος που θ' απολύσουν και όχι μόνον αυτό, αλλά να ξέρετε πως τη θέση σας θα την πάρει ο πιο καλός σας φίλος. Το λέω γιατί έτσι είθισται να συμβαίνει. 

Τότε ο Θεοδόσης άρχισε να καταλαβαίνει τι εννοούσε ο κύριος Καποδίστριας όταν πριν λίγο του είπε πως όλα καταλήγουν σε οικογενειακές ιστορίες. Ίσως και γι' αυτό τον προέτρεπε να διαβάσει τη βυζαντινή ιστορία, που απ' ό,τι θυμάται άνετα η μάνα σκότωνε το γιο και ο γιος τον πατέρα και ακόμα πιο άνετα η βασίλισσα καθάριζε τον βασιλιά της κι όλα αυτά χάριν ενός θρόνου. 

«Βέβαια, επειδή πριν λίγο σας μίλησα για βυζαντινή ιστορία, μην παραπλανηθείτε και πιστέψετε, κύριε Θεοδόση, ότι σήμερα δεν συμβαίνουν τα ίδια και χειρότερα επειδή τάχα δεν υπάρχουν Βυζάντια και θρόνοι. Σήμερα, το έγκλημα είναι καθημερινή υπόθεση που συμβαίνει και στις πιο καλές οικογένειες και για πολύ πιο μικρά κέρδη. Για ένα σπίτι, για ένα βιβλιάριο τραπέζης, για μια γυναίκα, για έναν εραστή. Φυσικά, δεν έχουν πάψει, εκ παραλλήλου, να υπάρχουν και οι θρόνοι. Η απληστία μας καλύπτει όλα τα μεγέθη και όλες τις εκδοχές. Ελπίζω, εν τέλει, με όλα αυτά που σας είπα να έχετε καταλάβει τι εννοούσα, όταν πριν λίγο σας μίλησα για οικογενειακές ιστορίες». Φυσικά και είχε καταλάβει. Και πολύ καλά μάλιστα. 

Εκεί τότε ο κύριος Καποδίστριας είπε ακόμα στον Θεοδόση, πως βεβαίως είναι φυσικό επακόλουθο κάθε στιγμή, κάθε μέρα να χρειάζεται και τα ανάλογα θύματά της. Αλλιώς πώς θα κινιόταν και η ιστορία; 

«Μόνο, σας παρακαλώ, μην υποτιμάτε καθόλου τη λέξη θύμα. Έχει κι αυτός ο ρόλος τα οφέλη του και τους πιστούς του. Υπάρχουν άνθρωποι ­ και τους βγάζω το καπέλο ­ που αυτό το ρόλο τον επιλέγουν συνειδητά και είναι μάλιστα και πολύ ευτυχείς που τον διάλεξαν. Φυσικά εσείς, για να έρθουμε και στα δικά μας, για την ώρα, δεν ανήκετε σε καμιά από τις δυο κατηγορίες. Η πλάστιγγα κλίνει μάλλον προς το ρόλο του θύματος, αλλά το μέλλον άδηλον ακόμα». 

Ύστερα, πολύ έξυπνα, ο κύριος Καποδίστριας γύρισε την κουβέντα στα προσωπικά του και του είπε, ας μην κάνει ποτέ τον κόπο να αναρωτηθεί πώς είναι δυνατόν να τον εμπιστεύεται και να του κάνει τόσο σοβαρές ομολογίες, γιατί θα του απαντήσει πρώτον διότι δεν τον φοβάται και δεύτερον διότι πολύ τον συμπάθησε. 

«Μη σας φανεί περίεργο, κύριε Θεοδόση, αλλά ανέκαθεν ένιωθα μια βαθιά συμπάθεια προς όλα τα θύματα, διότι θύμα υπήρξα κάποτε κι εγώ, ασχέτως αν τώρα για διάφορους λόγους διάλεξα το ρόλο του θύτη. Είναι καλύτερα, πιστέψτε με, να είσαι πλούσιος παρά φτωχός. Αυτό είναι το τελικό μου συμπέρασμα, πράγμα που δυστυχώς ποτέ δεν κατάλαβαν οι γονείς μου, γι' αυτό άλλωστε τέλειωσαν τη ζωή τους ως τραγικά πρόσωπα. Αυτοκτόνησαν και οι δύο. Και μη φανταστείτε ότι έγινα αυτό που έγινα γιατί εκδικούμαι την άδικη κοινωνία. Καθόλου. Εντελώς λογικά, μεταξύ του πλούσιος και φτωχός, διάλεξα το πρώτο».


Kι ως καταιονίζεται το σκότος, σβήνονται οι λεπτομέρειες του κόσμου και πηδώ από το σπίτι -βάρκα στ' αβαθή νερά, περπατάω επί των υδάτων, ύστερα επί της άμμου βγαίνω στην αυλή της θάλασσας όπου με υποδέχονται καλάμια, πικροδάφνες κι έτερα νυκτόβια φυτά. Eίμαι δωδεκαετής, λευκοντυμένος, ίσως περιτυλιγμένος γάζες ή φασκιές, σεντόνι, ως νεκρός βυζαντινής εικόνας σ' επαρχιακή βασιλική, κάτι μεταξύ ονείρου και πραγματικότητος ή παλαιοχριστιανικής φαντασιώσεως.

Bασανίζομαι συχνά από εικόνες τέτοιες ή παρόμοια ενύπνια, λες κι ότι περιδιαβάζω σε μια πατριδογνωσία μ' εφθαρμένες μνήμες, όπου, μεταξύ των άλλων, λάμνει την παλιά της λέμβο η Bαγγελιώ, συνομήλικη, αγοροκόριτσο, ένα απ' τα έντεκα παιδιά, το αξιότερο, του Kύκλωπα, ανεψιά του Aράπη, αλιέων από την αρχαία Iωνία και ξεριζωμένων στο '22. Όλ' αυτά στον μαίανδρο της τοπικής μας παραλίας, όπου εναλλάσσονται τα κέντρα διασκεδάσεως -"Φάρος", "Όασις" και "Λουξεμβούργον"- με τα ναυπηγεία, λίγο πιο εδώ από τον αλευρόμυλο του Aλατίνι, που, πελώριο κτίσμα, καθρεφτίζεται στα ήρεμα νερά του τεχνητού κολπίσκου, όπου, νύχτα μέρα, προσεγγίζουνε μαούνες για εκφόρτωση ή φόρτωση. Πέρα ο βραχίονας, προτεταμένος -το Kαραμπουρνάκι- άλλος τόπος, άλλοι μαίανδροι, ελάχιστες οι εμπειρίες πριν το '37. Eκεί κλείνει και ο παιδικός ορίζοντας, το θαλάσσιο χωραφάκι που το διασχίζει η Bαγγελιώ τα βράδια του καλοκαιριού, επάνω κάτω, διαλαλώντας "ένα τάληρο η βόλτα" με τη βάρκα -το πρωί μαζεύει δίχτυα, μύδια, παραγάδια, πετραδάκια, τον χειμώνα έρχεται σχολείο, αναλόγως του καιρού και κατά διαστήματα. Λέει κι εκείνη, βεβαιώνει, "παίζω στην αυλή της θάλασσας", είτε κατοικεί στο ξύλινο παράπηγμά τους, είτε μες στη βάρκα της, όπου έχει βάλει βολικά μαξιλαράκια, κεντημένα, για τους επιβάτες της.

Kαι η Bαγγελιώ διαθέτει πλούσια γνώση, είτε του αφρού είτε του πυθμένα, που βουτάει ατρόμητα και ανασύρει τη θαλάσσια πραμάτεια της. Άρα ξέρει για αυλές της θάλασσας και της στεριάς. Όλοι οι άλλοι είμαστε μαμόθρεφτα, καλοπλυμένα και καλοσιδερωμένα, με άρτια βεβαίως την ορθογραφία μα και την προπαίδεια, ενώ εκείνη τρώει συχνά ξυλιές στα μαύρα δάχτυλα - χωρίς να κλαίει, ούτε να δακρύζει καν.

Έμαθα να κολυμπάω δωδεκαετής, κατ' αρχάς στην επικράτεια της θάλασσας της Bαγγελιώς, υποβασταζόμενος απ' την κυρά Mαρία, όπου μας συγκέντρωνε σαν κλώσσα, πλήθος γειτονόπουλα και μας οδηγούσε μέχρι τον γιαλό, μαζί και τη μικρή Eλένη της και μας δίδασκε να πλέουμε, με τα αυτοσχέδια μπανιερά μας κι όχι όπως εκείνη που κολύμπαγε φορώντας ρόμπα κι όρθια ή καθιστή. H έγνοια μας να μάθουμε να πλέουμε μια ώρα αρχίτερα ενισχυόταν απ' το ότι ο βυθός, ρηχός κι επιλεγμένος για τα μπόγια μας, ήταν εγκατεσπαρμένος με καρφιά και τενεκέδες, απ' το διπλανό εκείνο ναυπηγείο Mπλέκα, που μας κόβανε ή μας τρυπούσαν στις ευαίσθητες πατούσες μας.

Όλ' αυτά πριν απ' τον πόλεμο. Όπως κάπως μεγαλώσαμε, στην κατοχή κι η κυρά Mαρία είχε πλέον άλλες έγνοιες, πολυποίκιλες, μα κι εμείς δε θέλαμε κηδεμονία, ούτε άλλα μαθήματα για την κολύμβηση. Ξανοιχτήκαμε σε άλλες θάλασσες -γειτονικές κι αυτές- και στις αυλές τους. Kαι ξεχάστηκε κι η Bαγγελιώ κι όλοι οι δικοί της κι οι κουρίτες τους, που τώρα τρέχανε νυχθημερόν στα μαύρα και επικερδή εμπόρια.

Έτσι, με νέες παρέες, στην πλειοψηφία αγορίστικες, πήραμε τους άλλους δρόμους, βρήκαμε νέες αυλές, το "Tαμαρίξ" κυρίως, όπου έμπαινες πληρώνοντας. Δίπλα ακριβώς τον Nαυτικό τον Όμιλο, με το αρχοντικό διώροφο και τη θαυμάσια αμμουδιά, στη θάλασσα, όμως και έξω, στην αυλή με τις ομπρέλες, τις ωραίες νέες, τους γεροδεμένους κύριους, τους αυστηρούς. Παραδίπλα την αυλή του ιατρού Bαϊνανίδη με τις καλαμιές, παραπέρα ένα αχρησιμοποίητο μακρόστενο οικόπεδο που εκτεινότανε απ' την ακρογιαλιά μέχρι τη λεωφόρο και τα τραμ κι όπου υπήρχανε δεκάδες πεύκα. Kαι στο τέλος (τέλος από τι;) το παλιό "Kαλαμαρί", το απροσπέλαστο, με τις καθολικές καλόγριες και τους ψηλούς του τοίχους, που τους πρωτοπεράσαμε στην κατοχή, με τα συσσίτια. Kάπου εκεί τερματιζότανε ο νέος μαίανδρος, με τις αυλές της θάλασσας και με καινούργια κατορθώματα και καρδιοχτύπια, καθώς η αναθρώσκουσα εφηβεία μας εισέλαυνε μυστηριώδης για τους περισσότερους, ενισχυόμενη, βεβαίως, από κάποια ενιάλια ή παράλια θεάματα, είτε αυτά ήταν μια ολόξανθη κοπέλα, μπρούτζινη, που χαριεντιζότανε αρειμανίως στη σχεδία, ανοιχτά του "Tαμαρίξ" με κάποιον Γερμανό ανθυπολοχαγό, είτε κάποια ευτραφής κυρία, νέα πάντως, που χασκογελούσε κι έπαιζε ανάμεσά μας. Kαι σε μια στιγμή, επάνω στο κυνηγητό με επιδέξιες χειρονομίες, κατέβαζε τα μπανιερά των αγοριών και φώναζε "πουλάκια μου, πουλάκια μου", ενώ εκείνα άλλα γέλαγαν και την αρπάζαν όπως βρίσκανε και άλλα μούτρωναν -λέγαν πως είχε γέρον άντρα, άλλες φήμες τον παρουσιάζαν γυναικά. Mε τέτοιες κι άλλες κουτοπονηριές, που αναπεταζόνταν στον αέρα ή υφέρπανε, έτρεχε το θέρος και η κάψα του '43.

Mα το καλοκαίρι εκείνο σημαδεύτηκε απ' την αναζωπύρωση ενός παλιού μου βάσανου που με είχε φοβερά παιδέψει από μωρό σαράντα ημερών. Tο βάσανό μου, βάσανο και των γονέων μου ιδιαίτερα της μάνας Δέσποινας, ήταν ένα εκτεταμένο και αγιάτρευτο έκζεμα, επώδυνη ψυχογραφία της νηπιακής ζωής, που είχε σκάψει βαθμιαίως τις κλειδώσεις μου, τα δάχτυλά μου, μάτια, στόμα κι αλλαχού, που με τρέλαινε. Tις άνοιξες συνήθως, με έν' ακατανίκητο κνησμό, τέτοιον που με έκανε να σκίζω επιδέσμους, ρούχα, νυχτικά, μέχρι που μάτωνα κι ησύχαζα. Kείνα τα χρόνια όλοι είμασταν απρόσεχτοι και στερημένοι από φάρμακα στην κατοχή χειρότερα βεβαίως. Tην άνοιξη που είχε προηγηθεί, το έκζεμά μου είχε μολυνθεί αγρίως, θαρρώ χειρότερα από ποτέ, τα δάχτυλα των δύο χεριών μου είχαν γίνει ανοιχτές πληγές με πύον και με κοκκινίλες απεχθείς. Xρησιμοποιούσαμε μιαν αλοιφή παλιά, "ινοτιόλ" τη λέγανε, κι η μάνα μου καθότανε υπομονετική και μου έδενε με γάζες ένα ένα δάχτυλο. Kαμιά φορά την έπιανα που δάκρυζε, άλλοτε με επιτιμούσε που δεν πρόσεχα που δεν έπαυα να ξύνομαι και να μολύνομαι.

Tο καλοκαίρι και τα μπάνια τα περίμενα με ανυπομονησία, γιατί η θάλασσα μ' ευεργετούσε, μου έψηνε πληγές και κοκκινίλες, με το αλάτι της και το ιώδιο, μπορεί με τα φύκια κι όλους τους χυμούς της. Έτσι κατέβαινα κάθε πρωί σ' εκείνο το οικόπεδο, ανάμεσα Bαϊνανίδη και "Kαλαμαρί", και έπεφτα στη θάλασσα σε μια γωνιά, την πλέον ακατοίκητη δίπλα απ' το οικοτροφείο των καλογραιών, έρημο τέτοιαν εποχή. Eκείνο τον καιρό κατέβαινα με τον Bαγγέλη, τον εξάδελφό μου, πιο μεγάλον από μένα, άτακτον και πεισματάρη, καπνιστή από τα δώδεκα, περιηγητή των παραβαρδαρίων κινηματογράφων "Aττικόν" και "Πάνθεον" που τους γνώρισα κι εγώ μαζί του. Kατεβαίναμε στη θάλασσα από το σπίτι της γιαγιάς Mυρσίνης, ροβολούσαμε ξυπόλητοι και μόνο με τα μπανιερά μας, τα χακί παντελονάκια που ούτε πια θυμάμαι πώς είχαν βρεθεί.

Eγώ κολυμπούσα στην ακρίτσα ώρες, μόνος, πεισμωμένος αλλά υπομονετικός, μέχρι να μουλιάσουνε οι γάζες και να ξεκολήσουνε από τα δάχτυλά μου, αποκαλύπτοντας μια κατακόκκινη στεγνή πληγή, απ' όπου είχε εν τούτοις εξαφανιστεί το πύον κι ένιωθα μονάχα τσούξιμο μα και δροσιά ευφρόσυνη. Mάζευα τις γάζες με υπομονή, τις τύλιγα όπως μπορούσα και τις φύλαγα στις τσέπες απ' το μπανιερό-παντελονάκι. Ύστερα καθόμουνα στον ήλιο να στεγνώσω, με τα δάχτυλα να ψήνονται αρκούντως και να παίρνουνε σε λίγο μια γυαλάδα μελανή, υποφερτή στη θέα. O Bαγγέλης δεν καθότανε μαζί μου. Kολυμπούσε στα βαθιά, καμιά φορά με άγνωστους και μεγαλύτερους. Kάποτε αποτολμούσε και βουτούσε από τα ψηλά του "Tαμαρίξ". Έπαιζε στο άβατο του ορμίσκου του Oμίλου, προσπαθούσε ν' ανέβει σε ξένες βάρκες, τον μαλώναν και τον διώχναν, μα εκείνος, ο γλωσσάς, τους έβριζε.

Ένα τέτοιο πρωινό -μεσημεράκι πια- σ' εκείνες τις αυλές της θάλασσας, τ' ανδραγαθήματα του ξάδερφου στον Όμιλο ξεπέρασαν τα όρια· άλλωστε πρέπει να τον είχανε σταμπάρει, που ήταν γινατσής, μπελάς. Όπως προσπάθησε ν' ανέβει σε μια βάρκα απ' τις περιποιημένες, του ριχτήκαν δυο μεγάλοι που ηλιάζονταν στην αμμουδιά τους. Tου ριχτήκαν και αρχίσανε να τον χτυπούν, να τον βουλιάζουν στο νερό, να τον ξαναχτυπούν. Eκείνος να φωνάζει και να μην το βάζει κάτω, να τους βρίζει ακατανόμαστα τις μάνες τους και τον Θεό τους, να χτυπιέται αλύπητα και να ματώνει, να ματώνουν τα νερά, η θάλασσα τους και η βάρκα τους, να ματώνουν τ' άσπρα μπανιερά τους και οι μπλούζες τους, μέχρι που τον σύραν έξω και τους μάτωσε την άμμο τους. Tότε, επί τέλους, τρέξαν κι άλλοι, τον γλυτώσανε, γέροντες ψαράδες απ' το "Tαμαρίξ", μια ηλικιωμένη λαϊκή γυναίκα, που τους μάλωνε ασταμάτητα τους δυο μαντράχαλους, "Nτροπή στα μπόγια σας" τους φώναζε, "ντροπή και στον γονιό σας". Στο τέλος ανασήκωσαν τον ξυλοφορτωμένο πια Bαγγέλη και τον πέρασαν απ' την αυλή του Bαϊνανίδη. Kάθισε ο δαρμένος και αιμορραγών μες στα καλάμια μέχρι που σταμάτησε να τρέχει η μύτη του. Ύστερα σηκώθηκε, πήγε κοντά στο σύνορο του Oμίλου και τους κατέβασε το παντελόνι του, τα μόστραρε, "να ρε" τους φώναξε ο αδιόρθωτος. Mα εκείνοι είχανε αποφασίσει να τον αγνοήσουν ό,τι και αν έκανε. 

Σε λίγο ήρθε δίπλα, στην ακρίτσα μου, στο οικόπεδο, στο καταφύγιο μου, κολλητό με το "Kαλαμαρί" -ήτανε μουτρωμένος, πέταγε χαλίκια στον γυαλό, μουρμούριζε. Mια στιγμή με επιτίμησε, "ούτε ήρθες να με βοηθήσεις, ρε". Mα εγώ δε μίλαγα, δεν τόλμαγα -"χέστη!", μου είπε, κι άλλο τίποτα.

Mείναμε κει καμία ώρα. Tώρα ο ήλιος μ' έψηνε εμένα και τα δάχτυλά μου, υπερβολικά, ενώ επάνω μας ή πίσω μας ακούγονταν οι φυλλωσιές των δέντρων που τις φύσαγε το αεράκι. Eίπε "πάμε;", που ήταν πια αργά και θα μας περιμέναν στο τραπέζι. Ίσως και ν' ανησυχούσαν. Mια στιγμή εν τούτοις στάθηκε σιωπηλός, ύστερα ξεκίνησε, και "ε ρε χέστη!", επανέλαβε. Δεν του είπα πάλι τίποτε. Tι να του πεις; Πήραμε τον δρόμο που ανηφόριζε κατά τη λεωφόρο με τα τράμ, στάθηκε όμως κάτω από ένα αρχοντικό διώροφο, γωνία ατραπού και Λυσιμάχου. Eπάνω μας, στην πίσω αυλή, υψωνόταν μια βερικοκιά με ολοκίτρινους καρπούς που λύγιζαν το δέντρο, όλο πρόκληση. "Στάσου", είπε ο Bαγγέλης και σκαρφάλωσε αδίστακτα στον τοίχο, ίδιος αγριόγατος. "Στάσου, θα σου ρίχνω και θα τα μαζεύεις", πρόσταξε, ενώ σε λίγο πέφταν οι χρυσοί καρποί, οι πρώτοι, και κατόπι κι άλλοι κι άλλοι. Mα που να τους έβαζα, που οι τσέπες ήταν ήδη φουσκωμένες με τις γάζες και τα χέρια μου γεμίσαν γρήγορα; Kαι η λύση ήρθε αναπάντεχα, με τρόπο απρόσμενο τελείως, μα οδυνηρόν, καθώς απ' την αυλόπορτα του Bαϊνανίδη βγήκε μια κοπέλα ξαναμμένη. "Kλέφτες, κλέφτες", φώναξε και μ' έφτασε με δύο δρασκελιές. Mα εγώ της ξέφυγα και τοτ' εκείνη στράφηκε προς τον Bαγγέλη, τον κυρίως παραβάτη. Oύτ' εκείνος είχε πρόβλημα εν τούτοις, πήδηξε από τον τοίχο (κάπου δύο μέτρα ύψος) κι όσο κι αν προσπάθησε εκείνη να τον πιάσει, στάθηκε αδύνατο -άλλωστε ήταν γυμνός επάνω απ' τη μέση κι ιδρωμένος γλύστρησε σαν χέλι κι έτρεξε από πίσω μου. Mα και η κοπέλα δε σταμάτησε την καταδίωξη, έτρεχε από πίσω μας φωνάζοντας το "κλέφτες, κλέφτες". Ήταν μεσημέρι, κάψα, και λυγίζανε τα γόνατά μας απ' το μπάνιο που 'χε προηγηθεί. Ωστόσο τρέχαμε όσο γινότανε πιο γρήγορα, μέχρι που φτάσαμε ασθμαίνοντες στη λεωφόρο. Kάμποσα μέτρα παρακάτω είδαμε να επέρχεται το τραμ. Ήταν η τελευταία ευκαιρία μας. Περάσαμε απέναντι, ενώ το όχημα κουδούνιζε, βροντούσε πίσω μας. Eκεί είχε σταθεί απελπισμένη, ίσως και σκασμένη, η διώκτις, αναγκαστικά, ενώ εμείς στο μεταξύ, τρέχαμε προς τα πάνω και χανόμασταν σε αυλές και σε σοκάκια που τα είχαμε εξερευνήσει επανειλημμένως.

Σταματήσαμε το τρέξιμο μονάχα όταν φτάσαμε στη σιδερένια πόρτα της γιαγιάς, χλωμοί κι οι δυο, αλαφιασμένοι. Aπ' τα βερίκοκα -τα λάφυρα- είχανε απομείνει ελάχιστα. Tα άλλα είχαν χαθεί επάνω στην τρεχάλα προφανώς. Tα έβαλα στα χέρια του Bαγγέλη, ήτανε δικά του, έβγαλα από τις τσέπες φρούτα κι άκρες από γάζες, πληγιασμένα δάχτυλα, ενδεχομένως φύκια, άμμο, άρμη. Tότε ειπ' εκείνος "άστα, δεν τα θέλω", και κατάλαβα πως σιχαινότανε τα χέρια μου, τους επιδέσμους περισσότερο. "Όχι" επέμεινα, "είναι δικά σου". Tότε ο ξάδερφος τα 'δωσε μια και τα 'ριξε στα χώματα. Eίχανε κιόλας κακοπάθει αρκετά. "Γιατί;" του είπα μισοκλαίγοντας -ήθελα να του πω, γιατί σιχαίνεσαι, αφού πολλές φορές κοιμόμαστε μαζί και τρώμε, παίζουμε με τα χέρια μας μπλεγμένα, με τα δάχτυλα. Eν τούτοις, δε μου βγήκε λέξη. Eκείνος τράβηξε για μέσα, μόνο με προειδοποίησε "μην βγάλεις τσιμουδιά, καημένε, γιατί...", ο αρχηγός.

Kαλοκαίρι του '43 κι ο Bαγγέλης προπονιότανε για νέα κατορθώματα, ως απεδείχθη, στα γερμανικά τα ναυπηγεία, οδός Θάλητος, στις αυλές της θάλασσας τις μαντρωμένες σ' ένα λιμανάκι της αντίστασης.


Τόν Αντρέα τόν γνώρισα σέ άσχημες ώρες, τότε πού αναγκάστηκε νά φύγει από τό σπίτι του, μαλωμένος μέ τόν πατέρα του. Ηρθε καί κάθησε σ' ένα φτωχικό δωμάτιο, μ' ένα κρεβάτι μόνο, ένα τραπέζι καί μιά καρέκλα. Δίπλα στό δικό μου. Τίς νύχτες έβλεπα νά καίει συνέχεια τό φώς. Υπέθετα ότι διάβαζε γιά κάποια σχολή. Εγώ τότε ψευτοδούλευα σ' ένα ψιλικατζίδικο, πήγαινα όμως καί μάθαινα γραφομηχανή καί λογιστικά.

Ηταν ένας νέος πολύ μελαγχολικός, ευγενικός καί ντροπαλός, καταλάβαινες πώς ήταν παιδί από σπίτι. Οποτε συναντιόμασταν στίς σκάλες, τραβιόταν στήν άκρη νά περάσω. Καμιά φορά υποψιαζόμουν ότι φοβόταν μή μ' αγγίξει. Ελεγε τήν "καλημέρα" του τόσο σιγά πού σχεδόν δέν τήν άκουγες. Επισκέψεις δέν είχε ποτέ, λές κι ήταν μόνος στόν κόσμο. Αργότερα, βέβαια, τά έμαθα όλα. Ομως πόσο οδυνηρά!

Μιά μέρα, λίγο μετά πού είχε μετακομίσει σέ μάς, τόν απάντησα ένα απόγεμα σέ μιά γειτονική αλάνα, νά πετάει κάτι αεροπλανάκια. Τά κούρντιζε κι ύστερα τ' αμολούσε. Κάνανε φοβερό θόρυβο καί γύρω του είχε μαζευτεί τσακαλαρία καί κανά δυό μανάδες. Ολοι τους κάναν χάζι, ενώ εκείνος παιδευόταν νά τά βάλει μπρός. Πήγα κοντά. Τό ένα αεροπλανάκι τό' χε βαμμένο χρυσαφί καί στά φτερά του είχε γράψεςι τή λέξη "μητέρα", με κεφαλαία. Τό άλλο ήταν κατακόκκινο κι έγραφε "αγάπη". πάλι μέ κεφαλαία, Οταν μέ είδε πού πήγα κοντά, έγινε σάν παντζάρι. Εγώ χαμογελούσα, τού είπα:

"Τί ωραία! Μόνος σου τά έκανες ή τά'χεις αγορασμένα;"

Τά είχε φτιάξει μόνος του, μέ τά χέρια του, τά βράδια. Βέβαια, τίς μηχανές τίς είχε αγορασμένες. Οταν αργότερα μιλήσαμε περισσότερο, μού εμπιστεύτηκε πώς, από παιδί, ονειρευόταν νά σπουδάσει ναυπηγός γιά αεροπλάνα καί πώς θά τό έκανε, άν, στό μεταξύ, δεν είχε φύγει από τό σπίτι του. Τώρα είχε αναγκαστεί νά πιάσει μιά ψευτοδουλειά, γιά νά τά βγάζει πέρα, κι όσο τού έμενε καιρός, μελετούσε. Οσο μιλούσε, καταλάβαινες ότι ούτε κι ο ίδιος πίστευε πώς θά τά κατάφερνε νά σπουδάσει.

"Καί γιατί δέ γυρνάς στούς δικούς σου;" τον ρώτησα.

Τότε μού είπε, μέσες άκρες, όλη τήν ιστορία. Η μητέρα του είχε πεθάνει, εδώ καί καιρό, καί μέ τόν πατέρα του, από μιά μέρα και μετά, δέν τά πήγαινε καλά, "γιά κάποιους ιδιαίτερους λόγους". Ηταν ολοφάνερο πώς τού κόστιζε πολύ νά μιλήσει γι' αυτούς τούς λόγους. Κι έγώ ούτε επέμενα νά μάθω περισσότερα, πέρα από τό ότι κατάλαβα ότι, κάπως θεωρούσε ο Αλκης υπεύθυνο τόν πατέρα του για τόν χαμό τής μάνας του.

Ωστόσο, ήταν φανερό ότι ζοριζότανε οικονομικά, δέν τά'βγαζε πέρα. Κι αυτό τόν έκανε όλο καί πιό μελαγχολικόν. Από τήν άλλη, ήταν καί περήφανος. Μιά μέρα, πού μού είχαν στείλει πίτα από τό χωριό καί τόν κάλεσα νά τόν τρατάρω, αρνήθηκε επίμονα. Κι εγώ δέν τόν ξαναφώναξα.


Ο καιρός περνούσε μέ τίς ίδιες δυσκολίες, κυρίως γιά τόν Αντρέα, πού, μιά μέρα πού τόν πρόσεξα καλύτερα, μού φάνηκε επικίνδυνα χλωμός. Τέλος, πάνω σ' όλα τά δυσάρεστα, ήρθε ένα γεγονός, εντελώς απροσδόκητο, πού χειροτέρεψε τά πράματα σέ σημείο τραγικό. Ενα βροχερό απομεσήμερο, ενώ μιλούσαμε στό δωμάτιό του, κάποιος χτύπησε τήν πόρτα σιγανά. Ξαφνιαστήκαμε κι οι δύο. Σχεδόν ποτέ δέν είχαμε επισκέψεις, εκείνος μάλιστα ποτέ, απ' όσο ήξερα.

Ο Αντρέας σηκώθηκε κι άνοιξε τήν πόρτα. Τόν είδα νά κάνει δυό βήματα πίσω, ενώ συγχρόνως παρουσιαζόταν στό κατώφλι ένας περίεργος γέροντας, κρατώντας μιά παμπάλαιη, ξεφτισμένη, ομπρέλα. Ψιλόλιγνος, καμπουριασμένος, ακούρεφτος, έμοιαζε νά έρχεται από κάποιαν άλλη εποχή. Για μιά στιγμή σκέφτηκα ότι μπορούσε νά ήταν ο πατέρας του. Μά όχι. Ο άντρας εκείνος στεκόταν σχεδόν δουλικά απέναντι στόν Αντρέα.

"Συμεών" ψέλλισε ο φίλος μου έκπληκτος. "Τί ζητάς εδώ; Πώς μέ βρήκες;"

Ο γέροντας κοίταξε ανήσυχος πρός τό μέρος μου. Κατάλαβα κι ετοιμάστηκα νά πάω στή δική μου κάμαρα. Ομως ο Αντρέας μέ κράτησε, πιάνοντας μου τό μπράτσο. Αυτή τή χειρονομία την έκανε γιά πρώτη φορά.

"Μείνε" μού είπε. "Δέν έχουμε μυστικά. Ετσι, Συμεών;"

Ο άλλος σήκωσε τούς ώμους του, ύστερα έδωσε ένα διπλωμένο σημείωμα στόν φίλο μου. Εκείνος τό ξεδίπλωσε καί τό διάβασε. Μετά έκανε ένα "χμ", καί γυρίζοντας στόν γέροντα, πού έστεκε αμήχανος, τού είπε:

"Νά πείς στόν πατέρα μου πώς η απάντηση είναι, όχι. Αν περιμένει τήν επιστροφή τού άσωτου υιού, άδικα τήν περιμένει. Γιατί, δέν υπάρχει άσωτος υιός. Ετσι νά τού πείς. Θά τά θυμηθείς νά τά πείς, έτσι, όπως σού τά είπα;"

Πίσω από τή φωνή του, ωστόσο, άκουγες ένα κλάμα. Ο Συμεών έκανε μιά χειρονομία, σάν νά ήθελε νά τόν εμποδίσει νά πεί αυτά πού τού παράγγελνε ο φίλος μου. Ομως ήταν αργά. Οι φονικές κουβέντες είχαν ειπωθεί. Καί ο Αντρέας, απ' όσο τόν είχα καταλάβει, δέ θά τίς έπαιρνε πίσω.

Σύντομα, όμως, άλλαξαν τά πράματα. Ισως ο Αντρέας λύγισε συναισθηματικά. Ισως τόν έπεισα, μέ τόν τρόπο μου, κι εγώ, λέγοντάς του πόσο σημαντικό είναι νά' ναι κανείς δεμένος μέ τούς γονείς του, έστω μέ τόν έναν. Μπορεί, όμως, νά υπήρχε καί κάποιος άλλος λόγος πού δέν τόν ήξερα, πού δέ μέ είχε αφήσει νά τόν καταλάβω. Τήν ίδια βραδιά, μού είπε:

"Μπορεί καί νά' χετε δίκιο, κι ο πατέρας μου καί σύ. Αν αποφασίσω καί πάω νά τόν δώ, θά' ρθεις μαζί μου;"

Ηταν φανερό πώς ζητούσε στηρίγματα. Ισως φοβόταν πώς η συνάντηση μέ τόν πατέρα του θά αποδεικνυόταν μιά δοκιμασία χειρότερη κι απ' όση τή φανταζόταν. Εγώ δίστασα. Τί γύρευα σ' ένα ξένο σπίτι, για ξένες έγνοιες; Στό κάτω κάτω, μπορεί ο πατέρας τού Αντρέα νά μού έκλεινε τήν πόρτα στά μούτρα. Μά ο φίλος μου επέμενε, μέ άφηνε νά καταλάβω πώς, αλλιώς, δέ θά πήγαινε ούτε κείνος. Κι έδειχνε τόσο θλιμμένος...


Στό τέλος, μέ κατάφερε, πήγαμε μαζί. Είχαν ένα όμορφο σπίτι, μονοκατοικία, μέ κήπο μπροστά. Αλλη πάστα άνθρωποι, σκέφτηκα. Οταν φτάσαμε, ήταν βραδάκι. Ο Αντρέας δέν χτύπησε τό κουδούνι. Μέ πήρε και περάσαμε από ένα σημείο τού φράχτη, πού ήταν γκρεμισμένος. Μετά, εκείνος μπροστά, εγώ πίσω του, ανεβήκαμε μιά πέτρινη σκάλα καί σταθήκαμε σ' ένα βεραντάκι, όπου κι οι δύο μπαλκονόπορτες ήταν ανοιχτές.

Ως εκεί, ο Αντρέας προχωρούσε χωρίς νά διστάζει. Εγώ τόν ακολουθούσα. Μπροστά στή μπαλκονόπορτα όμως στάθηκε. Από μέσα φαινόταν ένα αδύναμο φώς. Εκείνη τή στιγμή από το εσωτερικό του δωματίου ακούστηε μιά βαριά φωνή.

"Σεμιόν, κλείσε τίς μπαλκονόπορτες. Μπαίνει ψύχρα. Αλλωστε μήν περιμένεις να' ρθεί κανείς"

Πρίν προλάβουμε νά τραβηχτούμε ή νά κρυφτούμε, πίσω από τήν κουρτίνα φάνηκε τό σουλούπι τού γέροντα, πού μάς είχε επισκεφτεί τήν προηγούμενη μέρα. Λές καί μάς είχε μυρίσει, ξαφνιάστηκε κι έκανε πίσω. Βέβαια η μπαλκονόπορτα έμεινε στηλωμένη.

"Μ' άκουσες τί σού είπα, Σεμιόν;" ξανακούστηκε η ίδια βαριά φωνή από μέσα. "Κρυώνω, τό κατάλαβες; Τί στέκεσαι, μωρέ, σάν παλούκι;"

Ωστόσο τά παλούκια είμασταν εμείς. Φαίνεται πάντως ότι ο πατέρας τού Αντρέα, γιατί εκείνος ήταν πού είχε μιλήσει, κάτι ψυχανεμίστηκε. Τό επόμενο λεπτό βρισκόταν μπροστά μας, στήν αρχή δίπλα στόν Συμεών, γρήγορα όμως ένα βήμα πιό μπρός του. Μπροστά μας.

"Ω" είπε γλυκερά, αντικρύζοντας τόν Αντρέα. "Ο γιός μου! Τί έκπληξη, τί ευχάριστη έκπληξη!"

Καί άπλωσε τό χέρι του γιά νά τόν πιάσει καί νά τόν τραβήξει στό εσωτερικό του σπιτιού. Ο Αντρέας, όμως, έμεινε ντούρος. Γύρισε, μάλιστα, καί μέ κοίταξε, σάν νά' λεγε, τά βλέπεις τώρα; τά βλέπεις τί μού κάνεις; Ο πατέρας του, ωστόσο, πού μέ είδε, τόν πρόλαβε. Γύρισε πρός τό μέρος μου, χαμογέλασε μιά ιδέα καί είπε, τό ίδιο γλυκερά:

"Ω, δεσποινίς μου, τί τιμή γιά μένα"

Καί, γυρίζοντας στόν γιό του, τάχα τόν μάλωσε:

"Αντρέα, παιδί μου, δέ θά μέ συστήσεις στή φίλη σου;"

Ενιωσα κάτι σάν αηδία, σάν νά περπατούσε πάνω μου σαρανταποδαρούσα. Γύρισα απότομα, ετοιμαζόμουνα νά φύγω καί νά τούς αφήσω νά ξεμπλέξουν μόνοι τους, πατέρας καί γιός. Παραπάτησα, τρέκλισα.

"Οχι, όχι, εγώ πρέπει νά φύγω" ψιθύρισα.

Ο πατέρας υποκρίθηκε σάν νά τόν είχε βρεί τό μεγαλύτερο κακό τής ζωής του. Μού έκανε μιά υπόκλιση, σχεδόν αστεία, καί είπε:

"Μά γιατί τόσο ακατάδεχτη; Οι φίλοι...οι φίλες τού γιού μου, είναι καί δικές μου. Αλλωστε ξέρω τί άνθρωπος είστε καί πώς έχετε φερθεί στό παιδί μου, γιά νά τό βοηθήσετε. Κάνετέ μου, λοιπόν, τήν τιμή"

Υστερα, στρεφόμενος στόν άλαλο υπηρέτη, πού στεκόταν πάντα σάν κούτσουρο, πίσω από τόν αφέντη του, πρόσταξε μέ ύφος:

"Σεμιόν, ετοίμασε δείπνο γιά τρείς"


Tό δείπνο εκείνο δέν έγινε, ούτε εκείνο τό βράδυ ούτε ποτέ. Ο Αντρέας, από μιάς αρχής, αρνήθηκε νά μείνει. Εγώ δέν είχα τήν παραμικρή διάθεση νά φάω ή νά καθήσω σέ κείνο τό σπίτι. Η ζαχαρόσκονη, πού είχε προσπαθήσει νά ρίξει ο πατέρας, είχε διαλυθεί στά γρήγορα. Εμεινε μιά άσχημη πραγματικότητα, μιά πικρίλα.

Πολύ γρήγορα πείσθηκα ότι ο Αντρέας είχε γιά πολλά δίκαια. Μετά από κείνες τίς ψεύτικες γλύκες, πατέρας καί γιός αρπάχτηκαν άσχημα, σάν νά είχαν συναντηθεί μέ μοναδικό σκοπό νά αρπαχτούν. Ο πατέρας έκανε ό, τι μπορούσε γιά νά τό πετύχει. Φαινόταν περίεργο, αλλά έτσι ήτανε. Οσο κρατούσε η συζήτησή τους, μέ πολλά σκαμπανεβάσματα, τρικυμίες πιό πολύ, μά καί μικρά διαλείμματα γαλήνης, ο πατέρας άφησε, θέλοντας καί μή, νά προδοθεί ο χαρακτήρας του. Ευγενικός στούς τρόπους, από τήν άλλη μεριά αυταρχικός, γλοιώδης όταν τόν εξυπηρετούσε, μά καί πεισματάρης, τελικά σέ προκαλούσε νά τόν φοβηθείς. Νά τόν αντιπαθήσεις.

Ο Αντρέας μιλούσε ήρεμα, έδειχνε αποφασισμένος νά μή μείνει στό πατρικό σπίτι, κάπου κάπου άναβε, τόν έβλεπα πού κοκκίνιζε. Ομως τήν πιό πολλή ώρα έμενε ψύχραινος. Ο υπηρέτης είχε εξαφανιστεί, σάν νά είχε ανοίξει η γή καί νά τόν είχε καταπιεί, τόν κακομοίρη.

Κάποια στιγμή, χωρίς νά τό καταλάβω, μπλέχτηκα καί γώ στή συζήτηση πατέρα καί γιού, στόν καυγά τους. Κατάλαβα αμέσως πώς ήταν λάθος μου, αλλά... Οταν άκουσα τόν πατέρα νά μιλάει γιά σιγουριά στή ζωή, γιά τάξη, γιά τήν αξία τής μόνιμης δουλειάς καί τού πρακτικού μυαλού, δέν κρατήθηκα.

"Εχετε δίκαιο" τού είπα. "Μά δέν υπάρχουν μόνον αυτά στή ζωή".

Εκείνος γύρισε καί μέ κοίταξε μ' έναν τρόπο, σά νά' λεγε, μπά, μιλάει κι αυτό, δηλαδή, τό ανίδεο, τό χθεσινό σκατό! Ωστόσο κρατήθηκε, μέ κάρφωσε μ' ένα γλυκανάλατο βλέμμα καί είπε:

"Καί τί, κατά τή γνώμη σας, αγαπητή μου, αξίζει στή ζωή; Πολύ θά ήθελα νά τό μάθω".

Η ειρωνία του έσπαζε κόκκαλα. Εσπασε καί τή διάθεσή μου νά συνεχίσω, νά τού απαντήσω. Ομως ένιωθα πώς δέν ήταν πιά δυνατόν νά σταματήσω. Αν τό έκανα, θά πρόδινα καί τόν Αντρέα.

"Υπάρχει η μητέρα, υπάρχει η...αγάπη. Υπάρχει η διάθεση νά ονειρεύεσαι, νά δημιουργείς ελπίδες γιά έναν άλλιώτικο κόσμο!"

Πώς μού είχαν κατεβεί όλ' αυτά; Γιατί;

"Δηλαδή;" έκανε ο πατέρας έκπληκτος, σάν νά άκουγε πράματα πού δεν περίμενε, πρό πάντων από έναν άνθρωπο πού δεν περίμενε τέτοια λόγια απ' αυτόν, πού δέν τού γέμιζε τό μάτι.

Είδα γιά μιά στιγμή τόν Αντρέα νά μέ κοιτάζει παρακλητικά, νά προσπαθεί νά μέ ανακόψει. Μά εγώ δέν είχα πιά σταματημό, θαρρούσα ότι μ' έτρωγε η γλώσσα μου, ότι, άν δεν απαντούσα, θά έσκαζα. Καί τού πέταξα, τού πατέρα, καί τό χειρότερο.

"Ξέρετε" τού λέω, "τί κάνει ο Αντρέας τίς ελεύθερές του ώρες; πώς ονειρεύεται; Κατασκευάζει αεροπλάνα, μόνος του, καί τ' αμολάει στόν ουρανό. Καί ξέρετε..;

"Ο Αντρέας όρμησε καί μέ άρπαξε από τό χέρι, έκανε σάν νά ήθελε νά μού κλείσει τό στόμα.

"Μή" μού λέει, "σταμάτα. Σέ παρακαλώ. Σού απαγορεύω..."

Μά ήταν πιά πολύ αργά. Ο πατέρας περίμενε σάν λύκος.

"...ξέρετε;" συνέχισα, "ποιά ονόματα έχει δωσει στά αεροπλάνα του; Μητέρα, μητέρα καί αγάπη. Μήπως είναι αυτά πού τού λείπουν;"

Η ψυχραιμία τού πατέρα δέν άντεξε τόν υπαινιγμό. Τόν είδα στήν αρχή νά χαμογελά, μετά νά σοβαρεύεται, νά δαγκώνει τά χείλια του, τέλος νά θυμώνει. Κι είπε μέ χαμηλή φωνή, μά γεμάτη λύσσα:

"Ετσι, έ; Μάλιστα. Μητέρα καί αγάπη. Ωραιότατα. Κι εσείς συγκινηθήκατε. Τό καταλαβαίνω. Μά δέν αναρωτήθηκες, εσύ η τόσο ευαίσθητη, πού ήταν πεταμένος ο πατέρας; Αγάπη νά σού πετύχει..."

Εδειχνε πικραμένος, μά πιό πολύ τόν έπνιγε οργή. Είχε ξεχάσει καί τόν πληθυντικό του καί όλες τίς γλυκερές του ρεβεράντζες. Πρέπει νά είχε ξεχάσει απότομα καί τήν εντολή του γιά δείπνο γιά τρείς. Καί πρίν προλάβουμε νά πούμε κάτι, ο Αντρέας ή εγώ, ξέσπασε:

"Μπορείς νά μού πείς πού πήγε η αγάπη γιά τόν πατέρα; Εσένα ρωτώ, τήν τόσο ευαίσθητη. Γιατί τόν κύριο από δώ" κι έδειξε τόν Αντρέα, "τόν ξέρω καλά. Δεμένος στό φουστάνι τής μάνας του, μυξιάρης, κλαψιάρης, αδύναμος, από μικρός, μέχρι πού μεγάλωσε. Εγώ προσπαθούσα νά τόν κάνω άντρα, εκείνος σαλιάριζε μέ τή μάνα του. Γίνονταν κόμμα καί μέ πολεμούσαν, λές κι ήμουνα ληστής ή μαύρος. Τώρα μού μιλάς γι' αεροπλανάκια καί πράσιν' άλογα. Ο πατέρας πού πετιέται, μού λές;"

Οσο μιλούσε, τόσο άφριζε. Ο Αντρέας άκουγε μέ σκυμμένο τό κεφάλι. Σκεφτόταν, μετάνιωνε, μ'έβριζε από μέσα του; Δέν ξέρω. Ωστόσο, ο πατέρας δέν είχε τελειώσει. Κάποια στιγμή γύρισε στόν γιό του οργισμένος.

"Βρέ" τού είπε, "αχάριστε, τά ξέχασες όλα όσα έκανα γιά σένα; Εγώ σκοτωνόμουνα στή δουλειά γιά νά σάς εξασφαλίσω κι εσείς... Θυμάσαι, βρέ, τό αυτοκίνητο πού είχα πάρει; Τότε, βρέ, ποιός είχε σεβρολέτ γιά βόλτες; Είχε κανένας φίλος σου; Μίλα, βρέ μουλωχτέ, ίδιος η μάνα σου, μέ τούς ρομαντισμούς της καί τίς σαχλαμάρες της. Ομως άλλος σκοτωνόταν γιά νά σάς τά εξασφαλίσει όλα εκείνα. Κι εσύ, η μαμά σου κι η μαμά σου!"

Εκεί επάνω, όπως τού έθιγαν τή μητέρα του, σήκωσε τό κεφάλι του ο Αντρέας καί είπε οργισμένος:

"Ασε την ήσυχη εκεί πού βρίσκεται. Ηταν μιά άγια γυναίκα, η μαμά, μιά άγια"

Ο άλλος έδειξε ν' ανάβει περισσότερο μέ αυτό πού άκουσε.Αλλαξε, πήρε ύφος κοροϊδευτικό, σφίριξε σαν φίδι.

"Αγια, έ; Αγια. Περίμενέ με ένα λεπτό καί θά σού πώ ποιά άγια, η σιγανοπαπαδιά. Περίμενε!"

Καί βγήκε έξαλλος απ' τό δωμάτιο, ακούστηκε σέ λίγο νά ξεκλειδώνει δίπλα κάτι σάν έπιπλο, ν'ανοίγει καί νά κλείνει συρτάρια, τέλος νά ξανακλειδώνει. Σέ λίγο όρμησε ξανά μές στό δωμάτιο. Κρατούσε στά χέρια του έναν φάκελο γραφείου, κόκκινον. Φαινότανε πολύ παλιός, φθαρμένος.

"Πάρε τον" βρυχήθηκε καί τόν έχωσε μέ τό ζόρι στήν αγκαλιά τού γιού του. "Πάρε τον καί διάβασε αυτά πού έχει μέσα. Νά δείς τήν άγια τή μάνα σου, τή σιγανοπαπαδιά!"

Ο Αντρέας, σάν νά τόν έκαιγε κείνο τό πράμα, σάν νά τό σιχαινόταν, άνοιξε τά χέρια του κι ο φάκελος έπεσε στό δάπεδο, αφήνοντας νά σκορπίσουν κάποια παλιά χαρτιά γραμμένα. Μά κι ο πατέρας του δέν ήταν από τούς ανθρώπους πού θά τόν σταματούσε μιά τέτοια αντίδραση. Εξ άλλου, έδειχνε νά μήν έλεγχε πιά τόν εαυτό του. Εσκυψε, μάζεψε τόν φάκελο, μάζεψε πυρετωδώς τά χαρτιά πού είχαν χυθεί, τά τακτοποίησε πάλι όλα, μέ σπασμωδικές κινήσεις, καί τά ξανάχωσε στά χέρια τού Αντρέα μέ τό ζόρι, λέγοντας:

"Εδώ θά τά βρείς όλα, θά μάθεις γιά τά καμώματα τής μάνας σου. Κι άν δέν πεισθείς, έχει μέσα καί μιά διεύθυνση. Πήγαινε καί ρώτα. Θά σού ανοίξουν τά μάτια. Κι ύστερα ξαναφκιάξε κι άλλα αεροπλανάκια καί γράφε τ' όνομά της όσο θέλεις. Εμένα καρφί δέν μού καίγεται!".

Φύγαμε από τό σπίτι κακήν κακώς, σάν νά μάς είχαν δείρει.Τόν φάκελο τόν πήραμε μαζί μας


Γιά δυό μέρες δέν τόν είδα τόν Αντρέα. Εμενε κλειδωμένος στό δωμάτιό του. Χτυπούσα καί δέ μ' άνοιγε. Ομως ήταν μέσα, τό' ξερα. Στό τέλος σκέφτηκα, άς τον, κάποια ώρα θά ανοίξει, θά μού μιλήσει, θά μου πεί. Τήν τρίτη μέρα, πρωί πρωί, άκουσα πώς άνοιγε η πόρτα του, ύστερα άκουσα βιαστικά βήματα, έτρεξα στό παράθυρο καί τόν είδα νά φεύγει σάν κλέφτης. Κάτω από τή μασχάλη του έσφιγγε τόν κόκκινο φάκελο.

Εκείνη τή μέρα δέν πήγα στή δουλειά. Κάθησα καί τόν περίμενα. Μέ έτρωγε η αγωνία. Ο Αντρέας γύρισε πολύ αργά τό βράδυ. Πήγε στό δωμάτιο του καί κλειδώθηκε πάλι, λές κι ήθελε νά μ' αφήσει έξω από τά προβήματά του. Αλλά γιά ποιό λόγο; Ηξερα κιόλας πολλά γιά κείνον καί τήν οικογένειά του, υποψιαζόμουν κι άλλα, μάλλον χειρότερα. Κι ακόμη, ήμουν ένας άνθρωπος πού τόν συμπαθούσε, ίσως κάτι περισσότερο. Πάντως, εκείνο τό κρυφτούλι δέ μπορούσε νά συνεχιστεί. Δέν ήταν δυνατόν, έτσι πού ζούσαμε, δίπλα δίπλα. Κι ύστερα απ' όσα είχαν προηγηθεί!

Ο Αντρέας μού χτύπησε τήν πόρτα τό άλλο απόγευμα. Ισως είχε έρθει καί νωρίτερα, αλλά εγώ είχα πάει στή δουλειά μου, στό ψιλικατζίδικο. Μπήκε μουδιασμένος, στάθηκε όρθιος, είπε: 

"Συγνώμη".

Ηταν φανερό πώς είχε περάσει δύσκολες ώρες, αλλά μπορεί καί νά μέ ντρεπόταν, μετά τά όσα είχα δεί καί τά όσα είχα ακούσει. Μπορεί νά ένιωθε άσχημα γιατί, στό σπίτι τού πατέρα του, είχε προσπαθήσει μιά δυό φορές νά μ' εμποδίσει νά μιλήσω. Ομως εγώ δέν τά μετρούσα αυτά. Δέν τό καταλάβαινε;

Γιά λίγο μείναμε σιωπηλοί, νιώθαμε αδέξια. Υστερα εκείνος, πού καταλάβαινε ότι όφειλε επί τέλους νά μιλήσει, μού αφηγήθηκε τά όσα είχαν γίνει τήν προηγούμενη μέρα. Κι ήταν, στ' αλήθεια, συνταρακτικά. Οσο τά διηγιόταν, κουραζόταν, σταματούσε κάθε τόσο. Νομίζω μερικές φορές κόντεψε νά πατήσει τά κλάματα. Μά τά κατάφερνε καί συνέχιζε, έστω καί μέ σπασμένη τή φωνή.

Καί νά τί μού διηγήθηκε, όσα θυμούμαι δηλαδή:


Μέσα σέ κείνον τόν κόκκινο φάκελο είχε βρεί, όπως τού είχε πεί ο πατέρας του, μιά διεύθυνση, τό όνομα μιάς γυναίκας, τήν οδό καί τόν αριθμό. Δέν ήταν μακριά από κεί πού μέναμε, ούτε από τό πατρικό σπίτι τού Αντρέα. Ο ίδιος μάλιστα μού ομολόγησε ότι τό ήξερε εκείνο τό σπίτι, ότι πρέπει νά πήγαινε εκεί μέ τούς γονείς του, όταν ήταν πολύ μικρός.

"Πρέπει νά σού πώ" μού είπε, "τί περιείχε εκείνος ο φακελος, αλλιώς δέ θά καταλάβεις τίποτε. Ο φάκελος, λοιπόν, είχε παλιές επιστολές τής μαμάς μου πρός κάποιον κύριο, τόν σύζυγο τής κυρίας πού συνάντησα".

Σταμάτησε γιά ένα λεπτό, πήρε βαθιά ανάσα κι είπε:

"Οι επιστολές εκείνες ήταν πολύ φιλικές, ίσως ερωτικές! Τίς διάβασα όλες, μιά καί δυό φορές. Αυτό έκανα χτές, όλη τή μέρα. Γι' αυτό δέ μπορούσα νά σού ανοίξω. Συγνώμη"

Σταμάτησε καί πάλι γιά λίγο. Κι ύστερα, χωρίς νά κομπιάζει πιά, μού αφηγήθηκε τή συνάντηση καί τή συνομιλία του μέ κείνη τήν άγνωστη γυναίκα. Αγνωστη γιά μένα. Γιατί εκείνος τήν ήξερε, τήν ξαναθυμήθηκε μέ τά όσα άκουσε. Η ιστορία, απ' όσο θυμούμαι, απ' όσο κατάλαβα, ήταν περίπου ως εξής:

Ο πατέρας κι η μητέρα τού Αντρέα είχαν γνωρίσει πρίν πολλά χρόνια, πρίν από τόν πόλεμο ακόμα, τήν άγνωστη γυναίκα καί τόν άντρα της. Τό ζευγάρι εκείνο είχε γυρίσει από τή Ρωσία, μετά τήν επανάσταση. Ο άντρας ήταν ελληνικής καταγωγής, αξιωματικός τού ρωσικού στρατού, τού τσαρικού, εκείνη Ρωσίδα, κόρη στρατηγού. Κατέφυγαν στήν Ελλάδα γιά νά σωθούν καί μέ τήν ελπίδα νά βρεί εκείνος κάποια δουλειά, νά ζήσουν. Ο αντρας τακτοποιήθηκε πράγματι σέ μιάν υπηρεσία πού είχε νά κάνει μέ τούς αγρότες. Η γυναίκα του προσπαθούσε νά γίνει καλή νοικοκυρά. Βέβαια αλλιώς ήταν μαθημένη στήν πατρίδα της, μέ όλα τά καλά της. Μά τί μπορόυσε νά κάνει πιά; Γνωρίστηκαν μέ τούς γονείς τού Αντρέα, όταν εκείνος ήταν μωρό, δύο τριών χρόνων. Γίναν φίλοι, στενοί, τόσο στενοί πού σέ λίγο ξέσπασε τό δράμα.

Τό έδειχναν εκείνες οι επιστολές τού κόκκινου φάκελου. Εδειχναν, δηλαδή, πώς ο αξιωματικός από τή Ρωσία δημιούργησε κάποιου είδους σχέση μέ τή μητέρα τού Αντρέα. Πρέπει κάποια στιγμή νά τά υποψιάστηκε όλα ο πατέρας τού Αντρέα καί νά οργίστηκε φοβερά. Πήγε τότε στήν φίλη τους τη Ρωσίδα καί, χωρίς δισταγμό, τής τά είπε όλα, χαρτί καί καλαμάρι. Μά δέ σταμάτησε εκεί. Προσπάθησε νά πληρώσει τόν πρώην αξιωματικό μέ τό ίδιο νόμισμα. Μά η κυρία από τήν Ρωσία αρνήθηκε.

Ο Αντρέας μού έλεγε μέσες άκρες μόνο αυτής τής παλιάς ιστορίας, καμιά φορά μπερδευόταν καί μού έλεγε κουβέντες πού δεν ταίριαζαν μέ τίς υπόλοιπες. Νομίζω ότι κάποια πράματα μού τά έκρυβε. Μπορεί νά μήν ήθελε νά ντροπιαστεί η μάνα του.

Τό σίγουρο ήταν πάντως ότι ο πατέρας του λύσσαξε. Μιά νύχτα μέ βροχή έδιωξε τή γυναίκα του από τό σπίτι. Εκείνη, μήν έχοντας πού αλλού νά πάει, χτύπησε τήν πόρτα τών φίλων της. Η Ρωσίδα τήν δέχτηκε, τήν περιποιήθηκε όσο μπορούσε, αλλά η μητέρα τού Αντρέα, πάντοτε φιλάσθενη, δέ μπόρεσε νά τά βγάλει πέρα. Πέθανε στό ξένο σπίτι. Καί μετά; Νά πώς αφηγήθηκε η γυναίκα εκείνη, τό προηγούμενο βράδυ, στον Αντρέα τίς άσχημες εκείνες ώρες:

"Τήν καημένη τή μητέρα σου εγώ την αγαπούσα. καταλάβαινα τί περνούσε, είχα καταλάβει τί είδους άνθρωπος ήταν ο πατέρας σου. Καί τί είναι μέχρι καί σήμερα. Γιατί νομίζεις ότι σ' έστειλε σέ μένα μ' αυτά τά γράμματα; Εγώ τά ήξερα όλα, τά ήξερα κι αυτά τά γράμματα, μού τά είχε φέρει κάποτε ο ίδιος, ο πατέρας σου, γιά νά μέ βάλει νά μαλώσω μέ τόν άντρα μου. Αλλωστε, εγώ είχα διαβάσει κι άλλα γράμματα, εκείνα πού έστελνε η καημένη η μητέρα σου στόν άντρα μου. Μού τά είχε δείξει ο ίδιος, τότε πού είχε ξεσπάσει τό κακό κι ερχόταν ο πατέρας σου μέ τό αυτοκίνητό του έξω από τό σπίτι μας. Μάς έβριζε καί μάς απειλούσε. Ομως ήταν δειλός, θρασύδειλος. Μιά φορά αγανάκτησε τόσο ο άντρας μου, πού βγήκε μέ τό σπαθί, αλλά ο δικός σου πήρε δρόμο. Οταν, αργότερα, πέθανε ο άντρας μου, άρχισε νά ξανάρχεται, μέ λουλούδια καί γλυκά. Τόν έδιωξα. Από τότε δέν τού έχει περάσει η λύσσα. Αλήθεια, πές μου, φωνάζει πάντα Σεμιόν τόν υπηρέτη σας, σά νά' ναι Ρώσος; Αυτά τά έκανε από παλιά γιά νά μέ συγκινήσει. Διάβαζε ρωσικά μυθιστορήματα, άκουγε ρωσική μουσική. Μιά μέρα μού εμφανίστηκε καί μέ ρωσικό καλπάκι. Τί γελοίος!"

Σταμάτησε η γυναίκα λαχανιασμένη, ίσως θλιμμένη. Είπε: 

"Καταλαβαίνεις πόσα πράματα τόν έσπρωξαν γιά νά σέ στείλει σέ μένα; Είναι ένα θηρίο μέσα σέ κλουβί. Χτυπιέται. Δέν ξέρει πώς νά βγεί από κεί μέσα. Δηλαδή δέν ξέρει πώς νά σε πλησιάσει, πώς νά πλησιάσει καί μένα. Είμαστε οι δυό άνθρωποι πού θέλει νά' χει κοντά του, νομίζοντας ότι έτσι θά ξαναγίνουν όλα καλά, θά ξεχαστούν. Ομως γελιέται, ξεγελάει τόν εαυτό του. Αν δέν είχες φύγει από κοντά του, ίσως η κατάσταση νά ήταν λίγο καλύτερη γιά κείνον. Η έτσι νομίζει. Σκέψου αυτό πού σού λέω"

Στό τέλος τόν φίλησε η γυναίκα τόν Αντρέα καί τόν έδιωξε, πάντα γεμάτον ερωτήματα. Τόν έβλεπα ότι τά ίδια ερωτήματα τόν βασάνιζαν καί τήν ώρα πού μού τά αφηγιόταν όλα εκείνα. Ομως πώς νά τόν γειάνω;


Η γιατρειά, μιά γιατρειά πού πόνεσε καί κείνον καί εμένα, ήρθε τελείως αναπάντεχα, μέ πόνο. Ο πατέρας του πέθανε ξαφνικά, τρέχοντας στούς δρόμους, όπως μάς αποκάλυψε ο Συμεών, μές στή βροχή, ύστερα από γενναίο φαγοπότι καί πολύ κρασί. Φυσικά πήγαμε στήν κηδεία, πήγα και γώ. Σταθήκαμε πίσω πίσω, σάν άγνωστοι. Αλλωστε, ελάχιστοι ξένοι είχαν έρθει.

Τώρα τό σπίτι τους έχει μείνει έρημο, μονάχα μέ τόν Συμεών νά συμμαζεύει ό, τι μπορεί, μέ τόν Συμεών νά περιμένει πότε θά γιατρευτεί εντελώς ο Αντρέας καί θά γυρίσει στό σπίτι του. Ο κόκκινος φάκελος, άν ενδιαφέρει, είναι πάντα πάνω στό τραπέζι τού φίλου μου, στή φτωχική κάμαρα, δίπλα μου.

Θεσσαλονίκη 1959


Κοιμάται κάτω από χιλιόχρονη ελιά. Στα πόδια του κουλουριασμένος φύλακας σκύλος. Γύρω του, ως πέρα μακριά, αμπέλια, και πάνω του η νύχτα του καλοκαιριού. Ποιος είναι ο προνομιούχος; Ο Θανάσης! Ποιος Θανάσης; Ο Αλβανός Ιλίρ Μπότσι, που έγινε Θανάσης από τη στιγμή που πέρασε τα σύνορα, κρυφά βέβαια. «Σκοτώνει» κάτι ελάχιστα ελληνικά και λέει πως είναι Βορειοηπειρώτης και Χριστιανός. Παραμύθια φυσικά του Θανάση, συγγνώμη του Ιλίρ Μπότση, για να βολέψει την περίσταση. Τα γνωστά.

Αρχές Αυγούστου, βράδυ, έφτασε στην Αθήνα. Κατέβηκε απ' το λεωφορείο χωρίς αποσκευές, χωρίς χαρτιά, έτσι σκέτος Θανάσης, και ακολούθησε μέσα στο πυκνό πλήθος τη μικρή κομπανία των συμπατριωτών του, συνεπαρμένος και δισταχτικός.

Στην απέραντη πόλη, τη θαυμαστή και τη δύσκολη, δεν έμεινε παρά δυο μέρες. Δεν την άντεξε. Ολα της του πέσανε βαριά: Τα πολύχρωμα ζαλιστικά φώτα της, τα τρελά της αυτοκίνητα, οι γυναίκες της με τα μισά βυζιά και τα μισά μπούτια έξω (αυτό κι αν του 'πεσε βαρύ...), τα πλούσια ελέη των μαγαζιών της, οι λιγοθυμικές μυρουδιές της από φαγιά κι αρώματα, όλα της. Ζήτησε να βγει παραέξω, να πάρει μια ανάσα, να ξαστερώσει το μυαλό του και να βρει καμιά δουλειά από εκείνες της γης που τις ξέρει. Οσο για εκείνα τα θαυμαστά πράγματα της πόλης, είχε καιρό.

Πήρε το λεωφορείο που του δείξανε και βγήκε κάπου στα Μεσόγεια. Αφησε τα σπίτια κι έπιασε να περπατάει σ' ένα δρόμο με εργοστάσια αποδώ κι αποκεί. Στο βάθος, κι απ' τις δυο μεριές, αμπέλια ατελείωτα. Του φάνηκε βολικός τόπος για δουλειά, ιδιαίτερα τ' αμπέλια. Πριν κινήσει για εκεί, είπε να ρίξει μια ματιά στα εργοστάσια, μια και βρεθήκανε μπροστά του. Πίσω από μεγάλες σιδερόπορτες, έβλεπε στις αυλές τους ντάνες με λογής κιβώτια και σακιά, φορτηγά άλλα να στέκονται παρκαρισμένα κι άλλα να τα φορτώνει στο πήγαινε - έλα του το «κλαρκ», και εργάτες με λερωμένες φόρμες και χρωματιστά διαφημιστικά κασκέτα. Απ' τους θυρωρούς που τον βλέπανε μέσ' απ' τα κουβούκλιά τους, άλλοι του κάνανε νόημα πως δεν είχε δουλειά κι άλλοι μπαϊλντισμένοι απ' την αυγουστιάτικη ζέστη κι απ' την ακινησία, τον άφηναν να χαζεύει.

Κατά τις έντεκα, μια τσίκνα του γαργάλισε πρώτα τη μύτη κι ύστερα του ανάδεψε μέσα του την πείνα. Ερχόταν απ' τα σουβλάκια που ετοίμαζε για τους εργάτες η καντίνα στο διπλανό εργοστάσιο. Στην πόρτα του, ειδοποιημένα απ' το ίδιο μήνυμα, είχαν πάρει κιόλας θέση δυο αδέσποτα σκυλιά. Ζύγωσε κι αυτός και στάθηκε να κοιτάει μαζί τους μέσα τους εργάτες που κολάτσιζαν. Οποιος τέλειωνε, γύριζε και χωνόταν σε μια πόρτα του χτιρίου για να ξαναπιάσει δουλειά. Ενας πήγαινε κρατώντας μια μισοφαγωμένη τυρόπιτα με τρόπο που έδειχνε πως δεν είχε διάθεση να την αποτελειώσει. Περνώντας μπροστά απ' το βαρέλι για τα σκουπίδια, έκανε να τη ρίξει εκεί μέσα, μα φαίνεται πως θυμήθηκε τα σκυλιά στην πόρτα, και κίνησε για εκεί. Πέρασε το χέρι του μέσ' απ' τα κάγκελα, κι εκείνο που όρμησε πρώτο, βούτηξε το αποφάι κι έφυγε τρέχοντας. Τότε ο εργάτης πρόσεξε τον Θανάση, που 'χε προλάβει να τραβηχτεί στην άκρη. Τον κοίταξε μια στιγμή και χωρίς να του μιλήσει, πήγε στην καντίνα, πήρε ένα σουβλάκι, γύρισε και του το 'δωσε αμίλητος πάλι. Είπε ένα μασημένο «ευχαριστώ» ο Θανάσης και βιάστηκε ν' απομακρυνθεί για να μην τον βλέπουν να τρώει.

Καθώς ετοιμαζόταν για την πρώτη δαγκωνιά, άκουσε πίσω του σιγανό θόρυβο. Γύρισε και είδε το άλλο σκυλί να τον ακολουθεί. Κουνώντας την ουρά του, έριχνε το υγρό λυπημένο βλέμμα του πότε στον ίδιο και πότε σ' αυτό που κρατούσε. Ανθρωπος και σκυλί στον ίδιο παράλληλο της δυστυχίας! Στιγμή κρίσιμη και για τους δυο, καθώς, από κάποιο νόμο, πλάσματα το ίδιο δυστυχισμένα ή αλληλοαποφεύγονται, ή γίνονται αχώριστα. Εκανε τη μοιραία κίνηση ο Θανάσης να δώσει μια μπουκιά στο σκυλί και, πάει τέλειωσε, έγινε το δεύτερο...

Νάτους τώρα τους δυο τους να 'χουν στήσει το γιατάκι τους κάτω απ' τη χοντρή ελιά, στο χέρσο κομμάτι ανάμεσα στ' αμπέλια, κάπου μισό χιλιόμετρο απ' τον μεγάλο δρόμο με τα εργοστάσια. Μέρα με τη μέρα, ο Θανάσης βολεύεται όλο και καλύτερα από δουλειά. Κάθε πρωί βγαίνει στο δρόμο, στήνεται σ' ένα ορισμένο σημείο και περιμένει. Αν δεν είναι τη μια μέρα, θα 'ναι την άλλη, που κάποιο αυτοκίνητο θα σταματήσει και θα τον πάρει για δουλειά. Βέβαια, δεν έχει κάνει τίποτε για στέγη, αλλά δεν μπορεί, θα βρεθεί κάποιο καλύβι ή ακόμη ένα γιαπί. Αλλωστε, ο χειμώνας αργεί πολύ και για την ώρα μια χαρά είναι στην ελιά. Στη ρίζα της, έχει στρώσει μπόλικες καλαμιές για να κοιμάται και από ένα ξεράδι στον κορμό της κρεμάει το πουκάμισό του.

Τούτο το πουκάμισο το προσέχει πολύ. Είναι το μοναδικό του και δεν έχει βρεθεί ακόμη κάποιος, εκεί που δουλεύει, να του δώσει κάνα μεταχειρισμένο. Στη δουλειά πάει με τη φανέλα, καλοκαίρι είναι εξάλλου, για να μην το λερώσει. Το φοράει μόνο κάνα βραδάκι, όταν βγαίνει να ψωνίσει τίποτε στο μίνι-μάρκετ του μεγάλου δρόμου. Ακόμη, σαν τύχει καμιά φορά να 'χει πολλή δροσιά τη νύχτα, αποφασίζει και το ρίχνει απαλά πάνω του. Θυμάται τη μάνα του, που του 'πε τη στιγμή που του το 'δινε να το φορέσει για να φύγει: «Στείλε μου όποτε μπορέσεις παιδάκι μου λίγο σαπούνι. Οσο είχε απομείνει το 'λιωσα να στο πλύνω...».

Κι ήταν κλαμένη, θυμάται. Τώρα τις νύχτες, ξαπλωμένος στις καλαμιές, πριν τον πάρει ο ύπνος, τη φέρνει στο νου του να του πλένει το πουκάμισο μ' ένα απολειφάδι και να κλαίει. «Σώπα ρε μάνα, όπου να 'ναι θα σου στείλω ολόκληρη κάσα με σαπούνια, σε ό,τι χρώμα και μυρουδιά θέλεις. Σώπα, λίγο ακόμη και θα δεις...», της ψιθυρίζει και βουρκώνουνε και τα δικά του μάτια. Και το όνειρό του δε σταματάει στα σαπούνια. Προχωράει σε τηλεοράσεις, σε κουζίνες, σε πλυντήρια, σ' όλα τα καλά που έχει τούτος ο τόπος για μια στερημένη μάνα. Στα πόδια του ησυχάζει το σκυλί. Κάνει κι εκείνο τα δικά του όνειρα: Να μείνει κοντά σε τούτο το αφεντικό ονειρεύεται, να του φυλάει το πουκάμισο όταν λείπει, να παίρνει από τα χέρια του φαΐ και χάδια και το βράδυ να κουλουριάζεται άγρυπνο στα πόδια του. Αλλά και το δικό του όνειρο πάει πιο πέρα. Σ' ένα σπιτάκι πάει με αυλή, από όπου θα γαυγίζει άφοβα τους περαστικούς και θα τους δείχνει με καμάρι το κόκκινο λουράκι που θα φορεί στο λαιμό του. Σιγογρυλίζει κι είναι σαν να ψιθυρίζει κι εκείνο: «Λίγο ακόμη...».

Το αυγουστιάτικο φεγγάρι είναι σίγουρα ο φακός του Θεού με καινούριες μπαταρίες. Τον κρατάει στη χερούκλα Του, και βιγλίζει από εκεί ψηλά που βρίσκεται, την πλάση Του όλη. Συνήθως θυμώνει με όσα βλέπει να γίνονται τις νύχτες αυτού του τρελού μήνα, και στέλνει την άλλη μέρα τις τιμωρίες Του. Αν όμως τύχει και πάρει το μάτι Του, μέσ' απ' τα φύλλα της ελιάς, τούτα τα δυο ταπεινά Του πλάσματα, είμαι βέβαιος πως θα γλυκάνει το πρόσωπό Του. Γιατί θαρρώ πως από κάτι τέτοια φτιάχνεται η δική Του ευτυχία...

Ο Θανάσης έχει ξυπνήσει κι ετοιμάζεται να πάει και να ξαναπιάσει το πόστο του στο μεγάλο δρόμο, αλλά χωρίς τη γνωστή αγωνία, αν θα του τύχει ή όχι μεροκάματο. Από χτες έχει κανονίσει με κάποιον να περάσει να τον πάρει για τρεις, ίσως και περισσότερες μέρες, και είναι η πρώτη φορά που νιώθει τη χαρά της σίγουρης δουλειάς. Τούτη η χαρά του μεγαλώνει κι άλλο, καθώς, ατενίζοντας μέσα στο πρωινό φως την πράσινη θάλασσα των αμπελιών, σκέφτεται πως σε λίγες μέρες θα 'ρθουν κι άλλα σίγουρα μεροκάματα με τον τρύγο. «Ακόμη λίγο...», ψιθυρίζει πάλι και πιάνει να σφυρίζει κάτι. Μα πού είναι το σκυλί; Πάντα τούτη τη στιγμή που ετοιμάζεται να φύγει τον γυροφέρνει και τρίβεται στα πόδια του, κουνώντας συνέχεια την ουρά του. Ψάχνει γύρω με τα μάτια, και νάτο πιο κει, να κοιτάει κάπου με τ' αυτιά στυλωμένα, ανήσυχο! Ακολουθεί τη ματιά του και με μιας το χαρούμενο σφύριγμα κόβεται και η πράσινη θάλασσα γίνεται γκρίζα. Στο χωματόδρομο, που περνάει λίγα μέτρα πιο πέρα, σταματημένο ένα αυτοκίνητο της αστυνομίας. Ανοίγουν οι πόρτες και δυο αστυφύλακες, ο ένας με μουστάκι κι ο άλλος με γυαλιά, βγαίνουν κι έρχονται προς το μέρος του. Αυτό που τον πλημμυρίζει απότομα δεν είναι τόσο φόβος, όσο παράπονο. «Γιατί μωρέ, λίγο ακόμη...», λέει από μέσα του, και του 'ρχεται να κλάψει. Το σκυλί παίρνει στάση απειλητική και αρχίζει να γαυγίζει.

- Μάζεφτο φίλε, του φωνάζει αυτός με το μουστάκι που προπορεύεται. Χωρίς να καλοκαταλαβαίνει τα λόγια, πιάνει όμως το νόημά τους. Λέει κάτι στο σκυλί, που, αφού σταματάει προς στιγμή, ξαναρχίζει τη φοβέρα, κι αναγκάζεται να το μαλώσει. Τότε εκείνο πάει και στέκεται πίσω απ' την ελιά και συνεχίζει από κει.

- Αλμπάνια; τον ρωτάει, σαν φτάνουν, εκείνος πάλι με το μουστάκι.

- Ναι.

- Χαρτιά έχεις;

-...Οχι.

- Πάρε τότε τα πράγματά σου κι έλα μαζί μας.

Ο Θανάσης νιώθει πως αδικείται, πως κάποιο λάθος έχει γίνει σε βάρος του. Θέλει να υπερασπιστεί τον εαυτό του, να εξηγήσει, να πει για τη μάνα του, για το σαπούνι, για το σκυλί. Θέλει ακόμη να πει πως είναι αμαρτία να μην τον αφήνουν να πιει, έστω και λίγο, απ' τη μικρή φλεβίτσα της ευτυχίας, που ανακάλυψε σε τούτο τον τόπο με τη χαμοζωή που μόλις άρχισε. Μα πώς να τα πει όλα αυτά τα σωστά και τα δίκαια με τα ελάχιστα ελληνικά του;

- Εγώ καλό, λέει μονάχα, κι απλώνει τα χέρια του, σαν να θέλει να δείξει μ' αυτό πως παραδίνεται σ' αυτούς που τον διώχνουν, και το κρίμα πάνω τους.

- Δεν τον αφήνουμε να πάει στο διάβολο, παρεμβαίνει εκείνος με τα γυαλιά.

- Αμα το ρίξουμε στη λύπηση δε θα μαζέψουμε κανέναν, του απαντάει ο άλλος και, γυρίζοντας στο Θανάση, προστάζει κοφτά:

- Αντε τελείωνε!

Ο Θανάσης κατεβάζει τα χέρια και κατευθύνεται στην ελιά. Περπατάει σαν να 'χει σηκωθεί από αρρώστια. Ξεκρεμάει το πουκάμισό του και το φορεί. Τα χέρια του τρέμουν. Ο γυαλάκιας ανάβει τσιγάρο και κοιτάει αλλού. Το σκυλί γαυγίζει πιο δυνατά. Ο μουστάκιας το χουγιάζει να πάει πέρα, κι ύστερα σκορπάει με τα πόδια του τις καλαμιές μήπως και είναι τίποτε κρυμμένο εκεί μέσα.

Τον βάνουν στη μέση και κινάνε για το αυτοκίνητο. Το σκυλί τους ακολουθεί. Δε γαυγίζει τώρα, ουρλιάζει. Κι είναι η φωνή του τόσο ασυνήθιστη, απόκοσμη πες, που ο αέρας γεμίζει μ' έναν σπαραγμό αβάσταχτο.

- Θα σταματήσει καμιά φορά το κοπρόσκυλο, ή θα το ξαπλώσω, αγαναχτεί ο μουστάκιας και πιάνει το μπιστόλι του. Τούτη η κίνηση ταράζει το Θανάση. Σταματάει απότομα και βγάνει το πουκάμισό του.

- Τι κόλπο είναι πάλι τούτο; απορεί ο μουστάκιας. Ο Θανάσης κάνει νόημα πως θα γυρίσει, και πάει προς την ελιά με το σκυλί ξοπίσω του. Κρεμάει το πουκάμισο κι ύστερα σκύβει κι αγκαλιάζει το κεφάλι του ζώου. Ανθρωπος και σκυλί πάλι στον ίδιο παράλληλο της δυστυχίας... Μένουν για λίγο έτσι, κι έπειτα ο Θανάσης, χτυπώντας το τρυφερά στην πλάτη, το αφήνει και φεύγει τρέχοντας.

Εκείνο κοιτάει μια φορά το κρεμασμένο πουκάμισο και πάει και κουλουριάζεται αργά, σαν κουρασμένο, στη θέση του.

Το αυτοκίνητο με δυο μανούβρες κάνει στροφή επιτόπου και παίρνει αντίθετα το χωματόδρομο. Οδηγεί ο μουστάκιας. Ο Θανάσης, που κάθεται πίσω μόνος του, γυρίζει μια φορά κατά την ελιά, κι ύστερα κρύβει το πρόσωπό του στα χέρια του και κλαίει πνιχτά. Γίνεται μικρή σιγή που την κόβει ο οδηγός. Κοιτάει μέσ' απ' τον καθρέφτη το Θανάση και λέει, με αλλαγμένο τώρα τον τόνο της φωνής του:

- Θα πας τζάμπα στη μάνα σου ρε βλάκα και κλαις; Εχεις μάνα; Δεν παίρνει απάντηση και δεν επιμένει. Ξαναγίνεται σιγή, που την κόβει αυτή τη φορά ο γυαλάκιας δίπλα του:

- Δεν υπάρχουν πιο φιλότιμα σκυλιά από τ' αδέσποτα, άμα τα περιμαζέψεις, λέει αποφθεγματικά και ανάβει πάλι τσιγάρο.

Το αυτοκίνητο έχει μπει στο μεγάλο δρόμο και ο Θανάσης, που έχει σταματήσει να κλαίει, ξαναβλέπει αδιάφορος και με ένα μεγάλο κενό μέσα του τα εργοστάσια. Δε μιλάει κανείς. Υστερα από κάμποσο, ο μουστάκιας ξεστομίζει το συμπέρασμα απ' τον συλλογισμό που φαίνεται πως έκανε τόσην ώρα:

- Σκατά... λέει και φτύνει απ' το παράθυρο.

Κοντεύει μεσημέρι. Το σκυλί μένει κουλουριασμένο στη θέση του. Εχει κατεβασμένα τ' αυτιά και τρέμει. Μοιάζει δαρμένο ή άρρωστο.

Σουρουπώνει. Το σκυλί ακόμη εκεί. Μόνο που τώρα δείχνει μικρότερο, σαν να 'χει μαζέψει.

Αν το βράδυ ο Θεός θυμηθεί τα δυο ταπεινά Του πλάσματα και τα ψάξει με το φακό Του κάτω απ' τη γέρικη ελιά, Του λέω πως θα πικραθεί βαθιά μ' αυτό που θα δει. Γιατί θαρρώ πως από κάτι τέτοια φτιάχνεται η δική του δυστυχία...


Ο γιατρός Δεναξάς κρατούσε το τηλέφωνο με το χέρι σφιγμένο σε ένα σπασμό, άκουγε μα δεν μπορούσε ν' αρθρώσει λέξη... Οι λέξεις έρχονταν μέσα από το ακουστικό. Μια φωνή άγνωστη, κι απρόσωπη: «Είστε ο γιατρός κ. Δεναξάς»; «Ναι - είχε προφτάσει να πει- Ορίστε, τι θέλετε;» «Είμαι συνάδελφος, γιατρός Προκοπίου. Σας τηλεφωνώ από το Νοσοκομείο Μελισσίων... Εχουν φέρει εδώ το παιδί σας, τον Γιάννη Δεξανά, από κάποιο ατύχημα, όχι σοβαρό ελπίζω, μην ανησυχείτε κ. συνάδελφε. Κάποιο ατύχημα με το σχολικό λεωφορείο. Πρέπει όμως να μπει στο χειρουργείο. Πρέπει να προχωρήσουμε».

- Πού είναι το παιδί; κατόρθωσε να ψελλίσει με χείλη που δεν τα όριζε.

-Εδώ, στην «Εντατική». Το προετοιμάζουμε για το χειρουργείο, και κάνουμε το καλύτερο να είστε βέβαιος! Θα χρειαστεί, όμως, αίμα!

-Ερχομαι! Η φωνή του βραχνή, μα είχε βγει. Ερχομαι! Είπε δυνατά. Κι ύστερα σα να σκέφτηκε κάτι, μια κραυγή.

- Τι θα του κάνετε; Τι συμβαίνει ακριβώς;

Η άλλη φωνή δίστασε.

-Μπορεί να πάμε για σπληνεκτομή... Ετσι μοιάζει... Ομως περιμένουμε ακόμη, και τον ετοιμάζουμε.

Το ακουστικό βουβάθηκε. Το ακούμπησε βαριά, κι έμεινε με το κεφάλι ανάμεσα στα δυο του χέρια. Ατύχημα! Ο Γιαννάκης! Το γερό, το ολόγερο παιδί του! Πόσο σοβαρό; Πόσο να προφτάσει; Κατίνα! Ούρλιαξε, Κατίνα! Η γυναίκα μπήκε αλαφιασμένη τρέχοντας. Τι συμβαίνει κύριε;

-Το παιδί έπαθε ατύχημα! Χτύπησε με το σχολικό! Πάω για το νοσοκομείο!

Η Κατίνα έβαλε τις φωνές: -Τι λέτε! Το παιδί; Θεέ μου! Τι έπαθε το παιδί; Κλάμα υστερικό την τράνταξε ολόκληρη.

-Πάψε σε παρακαλώ! Σταμάτα να φωνάζεις!

Σταμάτησε με μιας, σκουπίζοντας τα μάτια.

-Κάνε μόνον μια προσευχή, είπε πιο μαλακά.

- Να 'ρθω μαζί σας; τόλμησε να ρωτήσει η γυναίκα.

-Οχι, όχι. Παίρνω το πρώτο ταξί! Δεν μπορώ να οδηγήσω! Μείνε εσύ, θα σου τηλεφωνώ...

Ο Κώστας Δεξανάς φορούσε το σακάκι του. Εβγαινε κιόλας από την πόρτα, οι λυγμοί της γυναίκας καθώς ξανάρχισαν τον ακολουθούσαν.

«Εχει δίκιο, σκέφτηκε... Το έχει μεγαλώσει. Δυο χρονών δεν ήταν, όταν το πήρε στην αγκαλιά της. Και το κράτησε εκεί, στην αγκαλιά της όλα τα χρόνια. Ηταν η μάνα του... Υστερα από τη φυγή της αληθινής του μάνας».

Περπατούσε με βήμα όσο πιο γοργό μπορούσε. Τα χρόνια βάραιναν πια, έτσι όπως στο σκυφτό κεφάλι με τα λευκά μαλλιά, κι η καρδιά κλοτσούσε, κλοτσούσε αλύπητα τώρα με την αγωνία... Εξήντα χρονών. Κι ο Γιαννάκης μόλις στα δέκα. Γερομπαμπάς! Εκανε νόημα στο ταξί που περνούσε στη λεωφόρο.

- Νοσοκομείο των Μελισσίων! είπε, καθώς σωριαζόταν στο πίσω κάθισμα.- Και όσο μπορείτε πιο γρήγορα!

-Οσο μπορούμε, γιατί είναι ανάγκη! Είπε βογκώντας ο γιατρός.

Το έλεγε πάντα. Η θέση του γιατρού μπρος στην αρρώστια και το φόβο του θανάτου είναι πιο τραγική απ' όλων των άλλων ανθρώπων. Ο γιατρός ξέρει περισσότερα, έχει την πικρή ολόπικρη πείρα του... κι είναι πολύ πιο μόνος, πιο απογυμνωμένος από χίμαιρες κι ελπίδες... Σπληνεκτομή; Πόσο αίμα χάνει; Τι γίνεται με τα άλλα όργανα του παιδιού;

Εβαλε το χέρι στα μάτια του που άρχισαν να τρέχουν. Ο νεαρός γύρισε.- Υπομονή κύριέ μου! Είπε μαλακά.

-Με συγχωρείς νεαρέ μου! Εβγαλε το μαντίλι.

-Οχι, για σας το λέω... Εμείς βλέπουμε πάρα πολλά. Τίποτα δε μας ξαφνιάζει... Για σας!

-Είναι για το παιδί μου, είπε απολογητικά ο γιατρός. Δέκα χρονών, κι έπαθε κάποιο ατύχημα με το σχολικό.

-Γιατί μόνος; Είπε διστακτικά ο άλλος.

- Η γυναίκα μου χάθηκε, όταν το παιδί ήταν δύο χρονών. Δεν προλάβαινα να ειδοποιήσω κανέναν άλλον. Εξ άλλου εγώ το μεγάλωσα, το μεγαλώνω. Κάποιο ξαλάφρωμα, καθώς κουβέντιαζε με τον άγνωστο οδηγό... να σπρώχνει τη δύσκολη ώρα.

-Είμαι γιατρός... ελπίζω οι συνάδελφοι να κάνουν το καλύτερο. Χρειάζεται αίμα, Εγώ να δώσω όλο το δικό μου - ψευτογέλασε. Είμαι 60 χρονών, δε θα μου πάρουν. Ομως θα βρούμε, θα φέρω εγώ αιμοδότες! Είπε. Μόνον τώρα, να γλιτώσουμε το παιδί! Να μην έχει την τύχη της μάνας του! Οχτώ χρόνια πριν. Η όμορφη, η τόσο νέα, η αινιγματική του Κάτια ήρθε μπροστά του... Αραγε για το παιδί, πόσο θα πονούσε τούτη την ώρα αν τη ζούσε; Η ανεξιχνίαστή του Κάτια! Ποτέ δεν έμαθε τι υπήρξε εκείνος γι' αυτήν. Για κείνον; Τ'αστραφτερά της νιάτα, η παρουσία της που γέμιζε το σπίτι, όλη τη ζωή του. Τα 27 της χρόνια που δεν τα 'νιωσε ποτέ να σμίγουν να δένονται ατόφια με τα δικά του τα 50. Εκείνο το ταξίδι στο Λονδίνο... Κάθε φορά που ξέκλεβε χρόνο να πάει μόνη της σ' ένα ταξίδι, για ψώνια, για δουλιές, με την Ντέπη, τη Μαρία «Εσύ είσαι τόσο απασχολημένος πάντα. Ασε με να πάω λίγο να ξαλεγράρω, τα ψώνια, να δούμε κανένα θέαμα...». Δεν το ήθελε, μέσα του επαναστατούσε, μα δεν μπορούσε να της χαλάσει το χατίρι. «Είναι το τίμημα για όσα υπέροχα μου δίνει», έλεγε. Δεν ήθελε να σκέφτεται τίποτ' άλλο. Οταν γύριζε, την έπαιρνε στην αγκαλιά του, τόσο όμορφη, ευωδιαστή και φρέσκια σαν λουλούδι. Χαιρόταν τον έρωτά της. Ωρες να την κοιτά καθώς κοιμόταν ύστερα πλάι του σαν παιδί. Κείνη την τρέλα που ένιωσε, όταν του είπε πως θα του χαρίσει ένα παιδί... Ηρθε στο γραφείο, στάθηκε σιωπηλή πίσω από την πολυθρόνα του και του κράταγε τους ώμους. Εκείνος σταμάτησε να γράφει «Τι συμβαίνει; Θέλεις κάτι;» Καθώς αυτή δεν απαντούσε: «Μήπως τίποτα ψώνια; Χρήματα; Κανένα ταξιδάκι;» ρώτησε.

-Οχι, είπε εκείνη σιγά. Οχι καλέ μου.- Μόνο και μόνο να σου πω πως θα αποκτήσουμε ένα παιδί.

Γύρισε με μιας.«Γιατί είσαι πίσω μου; Αγάπη μου! Μου λες τέτοια είδηση και στέκεσαι πίσω μου;» Ηθελε να δει τα μάτια της, ήθελε να τη χωρέσει ολόκληρη η δική του ματιά.

-Κι η γυναίκα σας από ατύχημα χάθηκε; ρώτησε ο οδηγός, προσπερνώντας κάπως τολμηρά κάποιο λεωφορείο- τρέχω όσο μπορώ-είπε απολογητικά.

-Από ατύχημα, αυτοκινητικό! είπε ο άντρας με κοφτή φωνή. Η αινιγματική του Κάτια, τόσο παράξενη και απόμακρη πολλές φορές και στο θάνατο ακόμη πήρε μαζί της, δικά της, τις ώρες και τα λεπτά στο παιχνίδι το στερνό της ζωής και του θανάτου. Μόνη της μέχρι το τέλος. Σε μια μεγάλη λεωφόρο του Λονδίνου. Η Ντέπη δεν μπόρεσε να του εξηγήσει ακριβώς, ο πόνος ήταν τόσος που δεν άντεχε και να ρωτά. Η Ντέπη δεν ήταν μαζί της εκείνη την ώρα, μόνη μέσα σ' ένα τρελό ταξί που έτρεχε σε μια λεωφόρο... κάποια εταιρία ήταν για να βρει, ήταν, λέει, για κάτι ψώνια, ειδικά, μοναδικά και δυσεύρετα. Ηθελε να του κάνει έκπληξη. Ενα φοβερό τρακάρισμα ξαφνικά, κι η Κάτια και ο οδηγός στον τόπο...

Μόλις τρία χρόνια γάμου, όμως η απουσία της τόσο πικρή κι αβάσταχτη. Ενα παιδάκι δύο χρόνων κι η Ιατρική όλη δική του. Ο εκλεκτός καρδιολόγος Δεναξάς δεν μπόρεσε πια παρά να είναι ένας γιατρός - πατέρας. Τα χρόνια πέρασαν... Σκεφτόταν καμιά φορά- θα γράψω τα απομνημονεύματά μου. Για τα ιατρικά μου, τόσα πολλά που θα 'χω να θυμηθώ! Η Κάτια θα είναι ο μεγάλος αινιγματικός μου έρωτας, που ίσως αν κρατούσε μερικά ακόμη χρόνια να είχε σβήσει άδοξα με κάποιο χωρισμό γεμάτο υποτίμηση... Ετσι όμως κέρδισε σε πόνο και διάρκεια.

-Εύχομαι το καλύτερο για το παιδί σας, είπε ο οδηγός σταματώντας μπροστά στην πόρτα του Νοσοκομείου!

-Να 'σαι καλά, σ' ευχαριστώ!

Μπήκε βιαστικός, τα πόδια του δεν τον πήγαιναν, τα 'σερνε με το ζόρι. Γιάννη μου, παιδί μου! Σκεφτόταν ολοένα. Τόσο όμορφο, τόσο ζωντανό το παιδί και τόσο δεμένο μαζί του. «Είστε η μάνα και ο πατέρας του», έλεγε η Κατίνα.

Οι συνάδελφοι τον δέχτηκαν με πολλή συμπάθεια, με σεβασμό οι νεότεροι.«Είμαστε σχεδόν έτοιμοι, το χειρουργείο μας περιμένει. Προσπαθούμε να επαναφέρουμε λίγο τον αιματοκρίτη με το αίμα που του δίνουμε».

Φόρεσε την άσπρη μπλούζα, μπήκε στην «Εντατική». Ο Γιαννάκης κατάχλομος, με τη μάσκα του οξυγόνου, ανέπνεε γρήγορα. Στο απλωμένο του χέρι το αίμα περνούσε γρήγορα στη φλέβα του παιδιού... Πήγε κοντά, πολύ πιο κοντά του. Του άγγιξε το μέτωπο μ' ένα χάδι, έπιασε το σφυγμό.

-Μη φοβάσαι αγόρι μου! Είσαι άντρας εσύ! Κι εγώ είμαι κοντά σου!

Εγνεψε με χαμόγελο ο μικρός.

Ο νέος γιατρός της Μονάδας είχε πλησιάσει «ευτυχώς έχουμε ακόμη δυο φιάλες αίμα», του ψιθύρισε.

-Είχαμε τύχη! Γιατί έχει μια σπάνια ομάδα το παιδί. Μηδέν Ρέζους αρνητικό!... Ευτυχώς που μπορέσαμε να καλυφθούμε.

Ο γιατρός Δεξανάς έμεινε με το χέρι μετέωρο πάνω από το μέτωπο του παιδιού. Μηδέν Ρέζους αρνητικό; Αδύνατο! Αυτός με ομάδα Ρέζους Θετικό... Και η Κάτια. Στον προγενετικό έλεγχο, θυμάται, της το είχε πει γελώντας: «Τουλάχιστον στις ομάδες αίματος ταιριάζουμε απόλυτα! Πανομοιότυποι! Δεν ξέρω αγάπη μου πόσο θα μπορέσω να ταιριάξω και να σου δώσω στ' άλλα στη ζωή μας». Δεν είναι δυνατόν από δυο γονείς με μια όμοια ομάδα να γεννιέται ένα παιδί με τελείως διαφορετικό τύπο... Το παιδί του, δεν είναι δυνατόν!

-Μηδέν Ρέζους αρνητικό; ξαναρώτησε.

-Ναι, μα μη σας νοιάζει! Εχουμε εξασφαλίσει όσο αίμα χρειάζεται! Είπε πάλι ο γιατρός.

Η όμορφη, η ανεξερεύνητή του Κάτια... τα ταξίδια... τα κενά στην κοινή τους πορεία... το χαμένο βλέμμα μετά την ερωτική τους ώρα...«τι ψάχνεις εκεί ψηλά να βρεις»; τη ρωτούσε γελώντας. «Εγώ είμαι εδώ! Κοντά σου!»

Ορμησαν, ορμούσαν τόσα πολλά να τον πνίξουν. Το παιδί της, το μεγάλωσε μόνος! Το παιδί της Κάτιας... και ποιανού; Και τώρα; Ενα παιδάκι ολόγερο που ποτέ δε χρειάστηκε να το ψάξει... Και τώρα;

Το χέρι του είχε απομείνει μετέωρο πάνω από το αγόρι... Ηρθαν οι τραυματιοφορείς να πάρουν το παιδί... ο νεαρός γιατρός τον σκουντούσε απαλά.

-Πρέπει να πάμε για το χειρουργείο!

-Μπαμπά μου!, είπε εκείνο με παράπονο, καθώς περνούσε στην αγκαλιά του τραυματιοφορέα -Φοβάμαι μπαμπά μου!

-Είμαι κοντά σου παιδί μου! Θα 'ρθω κι εγώ μαζί σου! Μη φοβάσαι τίποτα!, είπε αυτός. Εσκυψε βιαστικά και φίλησε το απλωμένο μικρό χέρι.



Το φυτό του εσωτερικού χώρου, ψηλά, γυαλιστερό και καταπράσινο ξεχώρισε αμέσως ανάμεσα στις μικρότερες γλάστρες και τα γλαστράκια που στόλιζαν το γραφείο του κ. διευθυντού. Δύο υπάλληλοι το βόλεψαν κοντά στο παράθυρο. Θαυμάσιο(!), είπαν όλοι. Αγ. Κωνσταντίνου και Ελένης, ονομαστική γιορτή του Κώστα Μπένου, γενικού διευθυντού της «Εταιρείας Εισαγωγής Ειδών Αλιείας». Η ίδια η ψυχή της εταιρείας αυτός ο άνθρωπος. Για 40 ολόκληρα χρόνια. Δεμένη πια η ίδια η ζωή του με τη ζωή της επιχείρησης. Την άρχισε σαν μία μικρή «οικογενειακή» επιχειρησούλα και μέσα σε μερικά χρόνια την έφτασε να γίνει μια ατράνταχτη και υπολογίσιμη μονάδα.

Είχε σκεφτεί σήμερα να μην πάει στο γραφείο. Η γυναίκα του, σερβίροντας τον πολύ πρωινό καφέ μαζί με τις ευχές για τη γιορτή του, του το επανέλαβε δυο - τρεις φορές. Επιτέλους! Ας καταλάβουμε πως είναι γιορτή κάποια μέρα!

- Μα θα με περιμένουν να μου ευχηθούν. Καταλαβαίνεις τι θα γίνεται στο γραφείο!

- Ας στείλουν εδώ τις ευχές και τα δώρα! Ας έλθει εδώ να σε χαιρετίσει όποιος θέλει! Δεν το βλέπεις πόσο είσαι κουρασμένος; Τι σου είπε ο γιατρός; Οσο μπορείς ξεκούραση και ηρεμία! Κι εσύ όλο τα αντίθετα! Κοντά σ' εσένα κι εγώ στο χορό! Σήμερα έπρεπε να βρισκόμαστε σε μια μακρινή ευχάριστη εκδρομή, κανείς να μη μας βρίσκει!

Ακουγε την γκρίνια της γυναίκας του, δίκιο είχε, το ήξερε. Κι η κούραση που τον αρπάζει απ' το πρωί, τη νιώθει να του αγκαλιάζει τα πόδια μόλις σηκωθεί, μια ακεφιά, μια αόριστη ζαλάδα... Κώστα, καημένε Κώστα, είπε πριν από λίγο στον καθρέφτη του λουτρού. Παραγέρασες, έρμε! Ασπρα τα μαλλιά, κι η λυγερή κορμοστασιά άρχισε να θυμίζει τεθλασμένη, με τη ράχη τη σκυφτή και το στομάχι με την ακαλαίσθητη προβολή του.

- Θα πάω! είπε αποφασιστικά. Θα πάω για λίγο. Μια βιαστική ματιά να ρίξω σε κάτι καινούρια τιμολόγια, κάτι να υπογράψω και θα γυρίσω.

Τον ξεπροβόδισε στην πόρτα, αμίλητη και κατσουφιασμένη. «Εχει δίκιο. Παραγίναμε!», σκέφτηκε κλείνοντας την πόρτα «και δεν της δίνω πια καμιά χαρά».

Μπαίνοντας στο γραφείο, σταμάτησε θαμπωμένος. Τι είν' αυτά! Ενα πλατύ χαμόγελο βγαλμένο απ' την καρδιά του - Για μένα είναι όλ' αυτά;

Η γραμματέας πλάι του χαμογελούσε κι αυτή.

- Από το πρωί, έρχονται λουλούδια, τηλεγραφήματα, ό,τι φανταστείτε, είπε χαρούμενα, ο κ. διευθυντής είχε πολύ συγκινηθεί.

- Τις κάρτες!, είπε πηγαίνοντας προς την τεράστια γλάστρα κοντά στο παράθυρο. Τις κάρτες για ν' απαντήσω σ' όλους που με τίμησαν και να ευχαριστήσω!

- Είναι πάνω όλες οι κάρτες! Δείτε τες και θα σας τις φυλάξω!

- Κι αυτό το ωραίο φυτό, είπε κείνος παίρνοντας κι ανοίγοντας το φακελάκι που ήταν καρφιτσωμένο πάνω σε μια πολύχρωμη χαρτονένια γιρλάντα «Θερμές ευχές και πολλή αγάπη. Ο. Μ.», διάβασε.

- Ο. Μ., ποιος είναι αυτός; ρώτησε γυρίζοντας προς τη νεαρή γραμματέα που χαμογελούσε πάντα.

- Δεν ξέρω, κ. διευθυντά! Ο. Μ. γράφει, το είδα!

Ο κ. Μπένος, κοιτάζοντας πάντα την κάρτα, ήρθε και κάθισε στο γραφείο. Γιατί Ο. Μ.; Γιατί ανώνυμη κάρτα; - Ξανακοίταξε τη γλάστρα - Και τόσο ωραίο, ακριβό δώρο!

- Να σας παραγγείλω έναν καφέ, μια πορτοκαλάδα; Να και τα ονόματα αυτών που τηλεφώνησαν, είπε δίνοντάς του το σημείωμα.

Ο κ. Μπένος είχε πολύ αφαιρεθεί. Ευχαριστώ, καφέ μόνον! Πάρτε γλυκά να κεραστεί όλο το προσωπικό! Και μην ξεχάσετε τις κάρτες!, είπε κοιτώντας πάντα αυτή που κρατούσε στο χέρι. «Θερμές ευχές και πολλή αγάπη Ο. Μ.».

Χρόνια ατελείωτα από τότε που μπορούσε να λαβαίνει κάρτες με... πονηρό περιεχόμενο. Σε κάποια γιορτή, θα 'ναι καμιά εικοσαριά χρόνια, μια κατακόκκινη ανθοδέσμη, 10 τριαντάφυλλα, ΑΓΑΠΗ έγραφε μόνον η αθεόφοβη. Κι ούτε ένα γράμμα αλφαβήτου από κάτω. Αυτός αμέσως κατάλαβε... Η τσαχπίνα, η μικρούλα η Νάντια. Το είχε βάλει πείσμα να τον χωρίσει, ήταν έλεγε πολύ ερωτευμένη, δεν την ένοιαζε η διαφορά της ηλικίας. Τον ήθελε δικό της.

Οχι, καμιά φορά δεν έφτασε ως εκεί. Για χωρισμό ποτέ δεν το σκέφτηκε, κι ας του τάραξαν την ισορροπία δυο - τρεις από τις περαστικές «παράλληλες ιστορίες».

Η γραμματέας έφερε τον καφέ - Πάω να ετοιμάσω τα τιμολόγια, να γράψω το γράμμα προς την ΕΛΑΜΚΑ και να σας τα φέρω να τα δείτε και να υπογράψετε.

Ο. Μ., σκεφτόταν εκείνος... Σπάνιο αρχικό για όνομα... Ολια; Ολια! Μόνον η Ολια θα μπορούσε να είναι! Ολια Μάντου! Η καρδιά του κλώτσησε άτακτα. Η όμορφη, η γλυκιά Ολια, από τις πιο σημαντικές παρουσίες στη ζωή του. Να τον θυμήθηκε; Υστερα από τόσον καιρό; Είχε φύγει πολύ πικραμένη. «Δε θα σε ξεχάσω ποτέ, όμως δεν ήσουν εσύ εκείνος που νόμιζα. Δεν ήσουν ικανός για τολμήματα και υψηλούς στόχους! Δεν μπορείς να διεκδικήσεις μια ευτυχία! Χαλάλι σου η συμβατική σου ζωή! Να τη χαίρεσαι!», του είχε γράψει.

Το 'σκισε κομματάκια το γράμμα, μα κείνο γράφτηκε ανεξίτηλο στη μνήμη... Ναι, δεν ήταν ικανός για άλματα τολμηρά. Την ήθελε την Ολια, την ποθούσε αφάνταστα, θα την άλλαζε με τη γυναίκα του την κάθε στιγμή. Ομως υπήρχαν κι άγραφοι νόμοι και κανόνες...

Ο. Μ., λοιπόν! Είχε φροντίσει να μάθει πως η Ολια έφτιαξε τη ζωή της, έναν ανώτερο τραπεζικό είχε διαλέξει που ήταν και ποιητής. Η Ολια λάτρευε την ποίηση.

Το τηλέφωνο χτύπησε, το άρπαξε, ήταν ο ανιψιός του ο Στάθης για να ευχηθεί «Χρόνια πολλά».

- Ευχαριστώ, ευχαριστώ, είπε αφηρημένα. Θα μιλήσουμε άλλη ώρα, έχω πολλή δουλειά.

Να τον θυμόταν ακόμη η Ολια; Μήπως χώρισε, μήπως είχε χηρέψει; Και τόσα χρόνια πως μπόρεσε να τον αγνοεί; Κείνες οι τέσσερις αξέχαστες βραδιές... Για κείνες και μόνον δεν έπρεπε ποτέ να την ξεχάσει. Η γυναίκα του είχε φύγει για την επαρχία, η μητέρα της ήταν πολύ άρρωστη. «Πήγαινε αγάπη μου, της είπε. Εγώ πνίγομαι στη δουλειά! Αδύνατο να λείψω! Μείνε όσο χρειάζεται κοντά της!».

Ηταν τότε η πιο δύσκολη καμπή της ζωής του. Η Ολια τη δυνάστευε πια αυτή τη ζωή... Χίλιες μικρές απάτες για να τη συναντά. Να πετάγεται με χίλιες προφάσεις στο μικρό της διαμέρισμα για λίγο, τέτοιο πάθος, τέτοιο δόσιμο ολοκληρωτικό... Η γυναίκα του παραπονιόταν «πολύ απότομα μου γέρασες! `Η δε σε εμπνέω πια εγώ;».

- Μη λες κουταμάρες, είμαι τόσο κουρασμένος και προβληματισμένος! Δεν έχω κέφι για τίποτα!

Τι να σου κάνει η δόλια, το κατάπινε.

Και κείνα τα τέσσερα εικοσιτετράωρα, δώρο Θεού! Χάθηκε απ' όλο τον κόσμο. Τηλεφωνούσε πρωί και βράδυ στη σύζυγο «Σε παίρνω για να μη με ψάχνεις. Η καινούρια δουλειά βρίσκεται στο πιο δύσκολο και επικίνδυνο σημείο. Αν τα καταφέρω, θα 'ναι κάτι πολύ σημαντικό». Ψέματα επί ψεμάτων... Και το ερωτικό παραλήρημα σ' ένα κρεσέντο ακράτητο και αχαλίνωτο.

Κι αν τηλεφωνούσε τώρα η Ολια; Αν του μιλούσε και του ζητούσε να ιδωθούν; Μα πώς θα μπορούσε να της πει «όχι», αφού τον θυμήθηκε ύστερα από τόσα χρόνια! Θα τον αντίκριζε βέβαια όπως είναι τώρα, με τη θλιβερή παραλλαγή της παλιάς του όψης! Ομως κι εκείνη, θα 'χει γεράσει. Ισως τα μάτια της... τα μεγάλα της ολόμαυρα μάτια με το υγρό τους βάθος, αυτή η μαγεία όταν μισόκλειναν πίσω από τις μακριές γυριστές τους βλεφαρίδες... Το κορμί της; Το κορμί της το υπέροχο, ό,τι πιο θηλυκό κι ερωτικό μπορούσε να υπάρξει, η σάρκα η αψεγάδιαστη με τη ρόδινη διαφάνεια, εκεί, στην εσωτερική επιφάνεια των μηρών, κείνο το ανατρίχιασμα όταν την άγγιζε... το ξεσήκωμα στο φιλί του.

- Αν τηλεφωνήσει μπορεί να της πω για την Παρασκευή. Θα 'ναι πολύ τυχερή αν πάρει σήμερα ή αύριο... Θα 'χουμε μια ολόκληρη μέρα δική μας. Η Νίτσα θα φύγει από το πρωί για την Τήνο, θα γυρίσει αργά το βράδυ... Μπορεί και την άλλη μέρα το πρωί... Η λαχτάρα μιας τέτοιας προσμονής έκανε και την αναπνοή του άρρυθμη και βαθιά. Μια ολόκληρη μέρα, αναβάπτισμα στ' αξέχαστα παλιά. Το πνεύμα πρόθυμο - σκέφτηκε κάποια στιγμή. Η σάρκα; Που έχει μάθει να προδίνει; Οχι με την Ολια! Οχι! Μετά από τόσα χρόνια απουσίας, θα τη λαχταρά αφάνταστα και θα μπορεί!

Είχε ολότελα αποξεχαστεί μέσα στα συννεφάκια του καπνού, είχε πάρει και τσιγάρο από το ξεχασμένο κουτί στο βάθος του συρταριού. Ετσι στο πείσμα όλων των απαγορεύσεων, των νόμων και των κανόνων!... Ενα ονειροπόλημα ηδονικό. Μια χαρά τον πλημμύριζε, η ζωή μπορεί να είναι πολύ όμορφη... και τώρα ακόμη.

Ξαφνιάστηκε όταν είδε μπροστά του τους δέκα υπαλλήλους της εταιρίας. Η γραμματέας πρώτη απ' όλους κι όλοι χαμογελούσαν.

- Πότε μπήκατε; είπε απορημένος.

- Ηρθαμε όλοι μαζί να σας ευχηθούμε κι από κοντά... Στη γλάστρα δε βάλαμε όλα τα ονόματα!

- Ποια γλάστρα; ρώτησε κι η καρδιά του κλώτσησε πάλι, τώρα όμως με πόνο η σκασμένη.

- Αυτή, τη μεγάλη! του έδειξαν.

- Ο. Μ.; είπε αυτός ξέπνοα.

- Ναι, κύριε διευθυντά, ίσως ήταν ανόητο. Ολοι μαζί, αυτό εννοούσαμε, κι ήρθαμε τώρα να σας σφίξουμε το χέρι... Ολοι Μαζί!


Τι;!  Γιατί σ’ αγαπώ;!… Σε μια φράση;!… Εεεε… Όχι, όχι αυτό είναι αδύνατον! Αν θες πράγματι να μάθεις το λόγο που σ’ αγαπώ, κάνε υπομονή και άκου όσα έχω να σου πω… Έλα τώρα, δε θέλω να δυσανασχετείς. Θες ή δε θες;!… Αφού λοιπόν θες, σώπα και άκου…
Ήταν που λες καλοκαίρι, τελευταία μέρα των καλοκαιρινών διακοπών στα Χανιά, παρέα με τον Πέτρο. Τελευταία μέρα μακριά από το άγχος και την πίεση της δουλειάς, μα δεν είχα πάρει οριστική απόφαση ακόμη. Μπάνια, ξενύχτια, αξιοθέατα, που καιρός για κουβεντούλα με τον αχώριστο φίλο, τον εαυτό μου…
Ήταν ίσως η πιο ζεστή μέρα του Αυγούστου, κι ήμασταν ξάπλα, πλάι στο κύμα, φωνές, γέλια, πειράγματα έπιαναν τα αυτιά μου  από τριγύρω, μα εμείς αμίλητοι. O ήλιος λάβα, ένοιωθα τα μελίγγια μου να καινε και… σφήνες πέρναγαν στο μυαλό μου. Σφήνες απ’ τις μέρες που με περίμεναν, καθισμένο για δέκα και πλέον ώρες πίσω από ένα γραφείο. Μπρος μου χαρτιά, χαρτιά, χαρτιά, μια το τηλέφωνο, μια οι πελάτες να με διακόπτουν και ‘γω να  χαμογελώ υποκρινόμενος κατανόηση στις ηλίθιες ερωτήσεις τους.
«Ναι, κύριε. Μάλιστα, κύριε. Όπως νομίζετε, κύριε. Αεί στο διάολο παλιό μαλ...», μουρμούριζα σε κάθε αποχώρηση τους. Και ο διευθυντής, συνεχείς παρατηρήσεις, για το αποτυχημένα υποκριτικό ενδιαφέρον προς τον εκάστοτε πελάτη.
‘Κείνη την ώρα που ήταν όλα κουβάρι στο νου μου, και το γαλάζιο άρχιζε να γκριζάρει μπρος μου, ο Πέτρος με σκούντηξε. 
-Έλα, σήκω… Ώρα για βουτιά!
-Βαριέμαι, του είπα κοντά κοφτά, εκνευρισμένος που με διέκοψε απ’ το συλλογισμό μου. Αν δε τα ξεδιάλυνα, αν δεν έπαιρνα μια οριστική απόφαση εκείνη την ώρα, τότε πότε;
-Ντάξει Κωστάκη…, μου είπε με νόημα κι αφού σηκώθηκε, έτρεξε σα δεκαπεντάχρονος και βούτηξε στη θάλασσα. Τον έβλεπά να μου κουνά το χέρι και να με καλεί να πάω κοντά του, με  παιδιάστικες προσφωνήσεις του τύπου: «Έλα πασά μου στο θείο Πέτρο…», και μου ανέβαινε το αίμα στο κεφάλι.
Πήρα ένα περιοδικό στο χέρι, το ‘φερα μπρος στα μάτια μου και τον αγνόησα παντελώς. Έπρεπε να πάρω μια απόφαση. «Ή τώρα ή ποτέ!», σκέφτηκα και προσπάθησα να βάλω τις σκέψεις μου σε τάξη.
 Από τότε που θυμόμουν τον εαυτό μου έτρεχα, έτρεχα, έτρεχα… Αλλά γιατί έτρεχα, γιατί βιαζόμουν τόσο; Σίγουρα ήθελα να… γευθώ όσα περισσότερα μπορούσα. Μόλις όμως  συνειδητοποίησα ότι οι άλλοι γύρω μου, ζητούσαν ακριβώς το ίδιο και ήταν έτοιμοι ανά πάσα στιγμή, να μου  τ’ αρπάξουν μέσα απ’ τα χέρια, υποκρινόμουν. Υποκρινόμουν ότι δεν ήθελα, ότι ήθελα, ότι άντεχα, ότι κουραζόμουν, ότι μισούσα, ότι αγαπούσα… Κι όλα αυτά για να ζήσω καλύτερα…
Μμμμ… νομίζω βρισκόμουν στη Κρήτη, στα Χανιά… Τον ξέρεις τον Πέτρο, μόλις αντικρίσει θηλυκό, «αρρωσταίνει». Να σου λοιπόν, δυο ξανθές σκανδηναβές, ξάπλα σε στρώματα θαλάσσης, έπλεαν πλάι του. Ηλιοκαμένα καλογυμνασμένα κορμιά, ξεκουράζονταν απ’ τα παιχνίδια στην άμμο και περίμεναν υπομονετικά τον Πέτρο να τα «γλεντήσει»… Ναι τον Πέτρο, μόνο τον Πέτρο. Εγώ έπρεπε να πάρω μια απόφαση…
Ο ήλιος καυτός μου ‘ψηνε το κεφάλι και σφήνες, γκρίζα ξεφτισμένα όνειρα, για καριέρα, λεφτά, καταξίωση, sex… θόλωναν το νου μου. Τρέξε, αγόρασε, υποκρίσου… Σκηνές καθημερινές, στεγνές, θαμπές, άνοστες…
 Ναι λοιπόν, το πήρα απόφαση! Το μεθεπόμενο πρωί που θα επέστρεφα στη δουλειά… ούτε κουστούμι, ούτε γραβάτα, με φόρμες θα πήγαινα. «Να νοιώθω άνετα ρε αδελφέ. Όχι να ‘χω εκείνη τη θηλιά στο λαιμό, για να υπακούω καλύτερα, πιστός σα σκύλος.». Φανταζόμουν τη σκηνή και χαμογελούσα όλο μίσος και κακία. «Γεια χαρά νταν μόρτες!». Έτσι θα «μπούκαρα» στο γραφείο. Όπως ο Παράβας σε κείνη την αξέχαστη ελληνική ταινία.
 Φανταζόμουν τα μούτρα του Καπλάνη, του αρχηγλήφταρου και δεξιού χεριού του φασίστα του διευθυντή. Σίγουρα θα έτρεχε να τον ειδοποιήσει. Θα με πλησίαζε: «Γιατί άργησες; Γιατί είσαι ντυμένος έτσι;…». Θα του πρόσφερα ένα γαρίφαλο, μοβ μελιτζανί –στεφάνι από δαύτα θα στείλω στη κηδεία του- κι ύστερα θα του ‘φερνα το καλάθι τον αχρήστων, «καπέλο». Το χα δει σε τόσες ταινίες…  Ήθελα επιτέλους, να το κάνω πράξη. « Ναι κύριε φαταούλα, παραιτούμαι! Δεν τα ‘χω ανάγκη τα μεγαλεία σας...» Σαν τώρα θυμάμαι, το καθημερινό  παραμυθάκι του: « Πάνω από όλα η καριέρα σας, πάνω  απ’ όλα η εταιρία! Κάθε πώληση είναι μάχη! Κάθε πελάτης, εχθρός που πρέπει πάση θυσία να κερδηθεί!...»
Το χα πάρει απόφαση θα γύρναγα στο χωριό που γεννήθηκα. Εγώ μόνος με τα χώματα, τα δέντρα, τα βράχια, τα πουλιά… Έχω ένα μικρό κτήμα, θα φύτευα πατάτες, ντομάτες, κρεμμύδια, ζαρζαβατικά και λουλούδια, πολλά λουλούδια…. Τότε θα φίλιωνα επιτέλους με τη γη και το γκρίζο θα χρωματιζόταν πάλι…
«Ο Πέτρος, που είναι ο Πέτρος;…», σκέφτηκα γυρνώντας πίσω απ’ τα όνειρα. Γύρισα το κεφάλι δεξιά, αριστερά, τίποτα. Μόνο απέραντο γαλάζιο που γκρίζαρε και κάπου-κάπου κόρνες, στριγκλιές, βρισιές του αύριο…
Ξάφνου τον άκουσα να μιλά απότομα  σε κάποιον. Γύρισα το κεφάλι, ήταν πίσω μου στο beach bar. Δίπλα του, η μία από τις δύο ξανθές που σου ανάφερα πριν από λίγο. Κάθονταν πλάι-πλάι στο bar και έπιναν μπύρα, μα κάποιος μεγαλόσωμος τύπος είχε στριμωχτεί ανάμεσα στα δυο σκαμπό και προσπαθούσε να ψιθυρίσει κάτι στην κουκλάρα, -ναι όντως ήταν κουκλάρα- που τα «‘χε βρει» με το Πέτρο. Ο Πέτρος κατακόκκινος, τον έπιασε απ’ τον ώμο και του γρύλισε στ’ αυτί. Εκείνος γύρισε προς το μέρος του και με μια σπρωξιά, τον εκσφενδόνισε 5-6 μέτρα μακριά, ανάμεσα σε θαμώνες και τραπέζια. Τότε είδα το βλέμμα του. Το θυμόμουν καλά, εκείνο το γυάλινο βλέμμα. Το προηγούμενο Σαββατόβραδο, έπαιζε το ρόλο του κλειδοκράτορα, στο Club Privilege…  
Ο Πέτρος σηκώθηκε γρήγορα-γρήγορα, έτρεξε κατά πάνω του και τότε δέχθηκε μια σπρωξιά, τι σπρωξιά!… Η ξανθιά καλλονή δεν ήξερε πώς να αντιδράσει. Να βάλει τα κλάματα ή μάλλον τα γέλια. Χαμογέλασε! Ναι, ήμουν σίγουρος ότι χαμογέλασε. Σηκώθηκα βιάστηκα, άρπαξα μια ξύλινη ρακέτα από χάμω, έτρεξα προς το μέρος του και την κατέβασα στο σβέρκο του, μ’ όλη μου τη δύναμη.
Η επόμενη σκηνή που θυμάμαι, είναι μια ασπροφορεμένη νοσοκόμα να ανοίγει τη τηλεόραση, στο δωμάτιο του ιατρικού κέντρου όπου νοσηλευόμουν. Θηρίο ο κύριος με το γυάλινο βλέμμα! Θηρίο αλλά δε δίστασα, αγάπη μου! Απολογισμός του ηλίθιου ηρωισμού μου; Τρία σπασμένα πλευρά, ένας ραγισμένος καρπός, ένα μαυρισμένο μάτι και μια διάσειση, πλυντήριο το κεφάλι μου… Δέκα μέρες αναρρωτική άδεια στο ύπερλουξ ξενοδοχείο, εεεε… εντάξει νοσοκομείο, αλλά τι νοσοκομείο;… Κι αυτό, χάρη της ιδιωτικής μου ασφάλισης. Επειδή έτρεχα, αγόραζα, υποκρινόμουν, θα έλεγα, αρκετά επιτυχημένα όλα τα προηγούμενα χρόνια...
Οι μέρες πέρασαν. Νομίζω ήταν Τρίτη μεσημέρι. Το επόμενο πρωί θα έπαιρνα εξιτήριο και πίσω στη δουλεία. Η νοσοκόμα μπήκε στο δωμάτιο και άνοιξε πάλι το μαύρο κουτί που ήταν τοποθετημένο αντίκρυ μου, να με κοιτά στα μάτια. Ήταν ώρα ειδήσεων. Μια μαύρη ψιψίνα, νομίζω τη λέγανε Jina, ναι σίγουρα Jina, το ‘χε σκάσει απ’ την  υπερήλικη αφεντικίνα της και είχε σκαρφαλώσει σε ένα πελώριο δένδρο. Είχε εγκλωβιστεί σε ‘κείνο το δένδρο. Και όλη η Ελλάδα , τι λέω μπορεί κι όλος ο κόσμος, παρατηρούσε με κομμένη την ανάσα, τις απέλπιδες προσπάθειες των ανδρών της πυροσβεστικής να τη σώσουν. Κι ύστερα ήρθαν κι άλλες τέτοιες ειδήσεις και παράθυρα… «δικαστικών μεγάρων» κι ύστερα διαφημίσεις και το κεφάλι μου πλυντήριο, πλύση εγκεφάλου…
Όλα μαύρα ήταν αγάπη μου. Όλα ένα τίποτα.
Το σκεφτόμουν απ’ τη Παρασκευή κι ήταν Τρίτη μεσημέρι. Ο Πέτρος είχε να φανεί δυο, τρεις μέρες. Δεν άντεχα άλλο. Η νοσοκόμα μπήκε ξανά στο δωμάτιο, άνοιξε τη τηλεόραση, όλα τα κανάλια -τα γύρισε όλα- είχαν τους αχώριστους φίλους μου, τις διαφημίσεις. Τους μοναδικούς φίλους που ενδιαφέρονταν για μένα πραγματικά! Ένοιωθα να με κοιτούν από παντού, να με παραμονεύουν… Ένοιωθα να με πλησιάζουν, ναι, ναι άκουγα τα τακ-τακ των τακουνιών τους στο πάτωμα και πλησίαζαν, πλησίαζαν… με ήθελαν δέσμιο, με ήθελαν δικό τους!…
Πανικοβλήθηκα! Πετάχτηκα  έξω απ’ το δωμάτιο χωρίς καλά-καλά να το καταλάβω. Στη νοσοκόμα είπα, πως θα πήγαινα μια βόλτα να πάρω λίγο αέρα, να ξεμουδιάσω. Ήμουν στον πρώτο, μέχρι τη ταράτσα, είχα τέσσερα πατώματα ακόμα. Πλησίασα στο ασανσέρ ασθενών, κατειλημμένο. Προχώρησα λίγο πιο πέρα, στο άλλο που εξυπηρετούσε τους επισκέπτες, χαλασμένο. Η σκέψη μου θολή, η απόφαση αμετάκλητη. Δεν άντεχα άλλο, έπρεπε να δώσω ένα τέρμα. Έσφιξα τα δόντια και ξεκίνησα να ανεβαίνω τις σκάλες. Κάθε σκαλί και μια γκρίζα, άνοστη σκηνή της ζωής μου. Στο τέταρτο όροφο σταμάτησα να ξαποστάσω. Μη ξεχνάς ήμουν άρρωστος άνθρωπος. Θυμάσαι;!… Σίγουρα ήμουν κατακίτρινος…
 Γύρισα το κεφάλι, σε απόσταση δέκα βημάτων απ’ τις σκάλες, καθόσουν μόνη και περίμενες το γιατρό. Έκανα να ανέβω το επόμενο σκαλί, ξαναγύρισα, σε κοίταξα και ‘κείνη την ώρα γύρισες και συ. Το βλέμμα σου… Ένας λόγος να θέλω να ζήσω! Πήγα να κάνω ένα ακόμα βήμα στη σκάλα.... Όχι, όχι, έπρεπε να τολμήσω! Στεκόμουν δέκα βήματα μακριά από ‘κείνο το πλάσμα, που με κοίταγε, σα να μου ‘λεγε: «Αν πέρασες τυχαία, τράβα το δρόμο σου. Αν σε έστειλε η μοίρα, κόπιασε, είμαι εδώ και σε περιμένω…».
Σε πλησίασα. Θυμάσαι τα αδέξια βήματά μου, το ένα πίσω απ’ τ’ άλλο, πορεία προς την ελευθερία, αγάπη μου. Και εσύ είχες στα σπλάχνα σου, τούτο το πλασματάκι, που τώρα κοιμάται στην αγκαλιά σου. Είχες αποφασίσει να το «σκοτώσεις», γιατί τι αξία είχε η ζωή του, μπρος τη δική σου… μπρος τη δική σου καλοπέραση…
 Μη σκύβεις το κεφάλι, μάτια μου. Τα ίδια σου είπα τότε, τα ίδια σου λέω και τώρα. Μα ‘κείνη τη μέρα, δεν έσωσες μόνο το Στέφανο, τον γιο εκείνου του τιποτένιου που σε παράτησε. Έσωσες και ‘μένα. Σίγουρα θα αναρωτιέσαι, πως και δε σου είπα τίποτα, για  τη… μικρή περιπέτειά μου. Θυμάσαι;! Σου είχα πει για εκείνο το δήθεν ατύχημά. Πως αλλιώς μπορούσα να σε πείσω, να δώσεις ζωή σε κάτι, όταν εγώ ο ίδιος δεν αναγνώριζα την αξία της. Όταν μονάχα χάρη σε ‘σένα γεύθηκα την αξία της...
Τώρα πια νομίζω πως έχεις την απάντησή σου. Γι αυτό σ’ αγαπώ! Γιατί χάρη σ’ εσένα γνώρισα τον έρωτα, το μόνο πράγμα που έχει τον τρόπο, να κάνει το μαύρο, άσπρο, την κηδεία, γιορτή. Σ’ αγαπώ γιατί  αγάπησα τη ζωή μου, γιατί σώθηκα, γιατί το γαλάζιο είναι γαλάζιο, το χαμόγελο αληθινό, η ψυχή μου ξέχειλη χαρά, ελπίδα για το αύριο. Κι αν θες να ξέρεις, εσύ κι η ζωή μου είστε για μένα το ίδιο, σιαμαία αδελφάκια. Όσο για το γιο του εχθρού μου. Σιαμαίος με τη ζωή μου κι αυτός. Κοίτα τον πως κουρνιάζει στη αγκαλιά σου. Σαν μικρό αγγελούδι…
 Μα πώς να μη μοιάζει με αγγελούδι, όταν η μητέρα του… Αυτά τα μάτια σου, τα καστανά σπινθηροβόλα μάτια σου, τα χείλη σου, ο λαιμός σου, τα μακριά μαλλιά… όλα αγιασμένα, όλα τέλεια!…
 
Μα… Τι είναι αυτό;!
 
Σσσσσστ… Τους ακούς;!
 
Ναι, ναι, πίσω από κείνο το μεγάλο καθρέπτη! Άκου!…
 
Πάλι μας κορόιδεψαν… Δήθεν πως θα μας άφηναν, πέντε λεπτά να τα πούμε μόνοι...
 
Οι αλήτες!
 
Ξέρω πως βρίσκεστε εκεί πίσω και μας παρακολουθείτε! Ακούτε τομάρια;!… Ζηλεύετε τιποτένια σκουλήκια! Φθονείτε την ευτυχία μας και θέλετε να τη γκρεμίσετε! Τι σας ζήτησα;!… Να μείνω για λίγο μόνος με τη γυναίκα μου και το γιο μου!
Αλλά έπρεπε να το υποψιαστώ... Ένα δωμάτιο με ένα τραπέζι, δυο καρέκλες και ένα πελώριο καθρέπτη μονάχα, ήταν ύποπτο… Ευτυχώς όμως, προδοθήκατε! Άκουσα τους ψίθυρούς σας! Τους άθλιους ψίθυρούς σας!… Ναι ξέρω καλά τι λέγατε μεταξύ σας, κρυμμένοι εκεί πίσω!…
Μ’ ακούτε;!
Τώρα θα δουν οι ξεδιάντροποι, θα σπάσω το καθρέπτη κι ύστερα τα κεφάλια τους. Να μ’ αυτή την καρέκλα…
 Να!… Να!… Να!… Άτιμοι!  Από ατσάλι φτιαγμένος ο καθρέπτης, άθραυστη η ψευτιά σας!…
Ακούς εκεί πως σκοτώθηκαν;!…
Η Μαρία κι ο Στέφανος ζουν και βασιλεύουν!!!
Νάτοι, στέκουν μπροστά σας! Αλλά πως να τους δείτε… Σας έχει τυφλώσει η ζήλια! Ο φθόνος για τον έρωτα, την ευτυχία μας… [...]  Μ’ ακούτε γουρούνια;!… Εκείνο το βράδυ δεν ήταν μαζί μου στο αυτοκίνητο! Ήταν σπίτι και με περίμεναν, να γυρίσω απ’  του Πέτρου… Μπορεί να είχα πιει λίγο παραπάνω, αλλά ήμουν μόνος στ’ αμάξι… Η μόνη ζημιά ήταν εκείνο το σαράβαλο, έγινε παλιοσίδερα, μα… η Μαρία κι ο Στέφανος δεν ήταν μαζί μου στ αμάξι, σας λεω, με περίμεναν σπίτι!
 Ακούω τα βήματα των μπράβων σας που πλησιάζουν στο διάδρομο… Τομάρια!
Ακούτε, τι σας λέω;!…
       Α, να τα πουλάκια μου! Οι νταήδες ντυμένοι στα λευκά… Θα το πω μια και τελευτάια φορά, προσπαθήστε να καταλάβετε! Εκείνο το βράδυ, οδήγαγα μόνος! Κανείς δεν έπαθε τίποτα! Η Μαρία κι Στέφανος ήτανε σπίτι και με περίμεναν! Καλά δε τους βλέπετε;!… Κι οι δυο πεσμένοι στα γόνατα, ικετεύουν να μη με πάρετε μακριά τους… Στα φάρμακα, στις ενέσεις, στο άσπρο δωμάτιο…
 Μ’ ακούτε εσείς, πίσω απ το μεγάλο καθρέπτη;!…
 Εκείνο το βράδυ οδήγαγα μόνος… ολομόναχος!!!…
 
 
Από νωρίς είχε αρχίσει να τον τρώει εκείνο το σκουλήκι, που πρέπει να παραφυλάς συνέχεια για να μη σε φάει ολόκληρο και το οποίο διαρκώς ρωτούσε «Και γιατί ν' ανέβεις;», «Και τι σημαντικό υπάρχει σ' αυτή τη μέρα;», «Και τι διάολο, κάθε χρόνο το ίδιο μηχανάκι;» και άλλα τέτοια. 

Κάθε φορά που μανουβράριζε τον γερανό έβρισκε και μιαν απάντηση, δεν ήταν βέβαια πάντα η καλύτερη, ήταν όμως μια απάντηση. Και για να την βοηθήσει, να την κάνει πειστική και στα ίδια του τα μάτια, ανεβοκατέβαζε μπροστά στο κεφάλι του την παλάμη, σαν να μπορούσε να διώξει τις σκιές που τον ενοχλούσαν. 

Βιαζόταν να ξεφορτώσουν για να προλάβει ν' ανέβει στο σπίτι πριν νυχτώσει, να βοηθήσει κι αυτός στην προετοιμασία, όπως του 'χε παραγγείλει η Ουρανίτσα. Τα ερωτήματα όμως του σκουληκιού εκεί, επανέρχονταν ακαταπαύστως σαν του πειρασμού τα νύχια. Έτσι όμως που κάθε σκουληκιά έβρισκε την απάντησή της, οι νυχιές εντέλει λειτουργούσαν σαν ένα είδος παρηγοριάς, κάτι σαν δοκιμασία με την οποία ο μέσα εαυτός του έβρισκε τη δύναμη να ασκείται και να μην πέφτει. 

Τον ροκάνιζαν όμως τον Νικόλα τον Φωτερό, χωρίς να μπορεί να πάρει μιαν απόφαση, κι ήταν ο τρίτος που τον έβγαλε απ' αυτά τα διλήμματα όταν είπε «Σπατσάραμε, Νικόλα. Πάμε να σε κεράσω ένα ποτηράκι». 

Μπήκαν στο καφενείο, ενώ εκείνη η λεπτή και άχρωμη φωνή συνέχιζε να τον σουβλίζει, κάνοντάς τον να αναρωτιέται, «Τίποτα δεν σημαίνει αυτή η μέρα. Όποτε μου καπνίσει θα πάω». Κι ύστερα πρόσθεσε φωναχτά «Άντε πνίξου» και κανείς δεν ήξερε σε ποιον το 'λεγε. 

Όταν κάθισαν, τα φώτα της προβλήτας είχαν αρχίσει να χλομιάζουν μέσα απ' τα θολά τζάμια του καφενείου, γεμάτο απόμαχους ναυτικούς και λιμενεργάτες που 'παιζαν τα ποτά τους στα χαρτιά. Το θορυβώδες τάβλι δεν επιτρεπόταν αυτή την ώρα κι έτσι μια γλυκιά μουρμούρα σαν λιμανίσιο πούσι απλωνόταν μέσα στο μαγαζί και διαλυόταν μόνον απ' τις παραγγελιές του γκαρσονιού και τα αραιά χάχανα των παικτών. 



Μέσα σ' αυτό το θάλπος ενός αμετακίνητου κόσμου, που λικνίζεται ελαφρά στα ήσυχα νερά του αγκυροβολίου με τις πρυμάτσες δεμένες και τα φανάρια αναμένα, ο Φωτερός τής τηλεφώνησε, όπως σκεφτόταν από την πρώτη στιγμή πως έπρεπε να κάνει, της τηλεφώνησε και της είπε «Κοίτα Ουρανίτσα, δεν προλαβαίνω ν' ανέβω απόψε. Δεν τελειώσαμε ακόμα». 

Κι εκείνη με μια εκνευριστική εγκαρτέρηση είπε «Έλα όποτε μπορείς, Νικόλα μου. Κρίμας όμως». 

Την ίδια στιγμή που την άκουγε να του λέει για τις ετοιμασίες που 'χε κάνει και πόσο «κρίμας» ήταν, εκείνη ακριβώς τη στιγμή, εκείνος σκεφτόταν τους μεταξένιους μηρούς της Αλεξάνδρας. 

Άκου να βιαστεί ν' ανέβει να γιορτάσουνε τον τρύγο λες κι ήτανε μικρό παιδί. Κι όμως τα τελευταία χρόνια τού μίλαγε για τα σταφύλια με μια εμμονή και προετοιμαζόταν μήνες πριν. Από την άνοιξη κιόλας μόνον αυτό σχεδίαζε, λες και περίμενε να ζήσουν απ' αυτά. Προίκα δεν είχε πάρει, μόνον εκείνο το αμπελάκι όλο κι όλο και καμιά πενηνταριά λιόδεντρα κι αυτά σε γκρεμνό για μπελά. Όσα έβγαζε ο ίδιος στη θάλασσα φτάναν και περισσεύαν, δεν χρειαζότανε η φασαρία, σκεφτότανε ο Φωτερός κακόκεφα. Κι από πάνω να πρέπει να παρίσταται και ο ίδιος να το γλεντήσει με όλους αυτούς τους Αλβανούς και τους Ρουμάνους και τους γύφτους που κουβάλαγε η Ουρανίτσα για να τα μαζέψουν και ν' αφήσουν τον σκουρόχρωμο μούστο να γλιστρήσει στις βαρέλες. Και για να ρουφήξουν στο τέλος, μέχρι την τελευταία σταγόνα, το κοκκινέλι της περασμένης χρονιάς και μερικές νταμιτζάνες καπάκι, καθώς δεν έφτανε ποτέ το περσινό για να ξεδιψάσουν. Χασούρα δηλαδή και να πρέπει να το γλεντήσεις κι από πάνω. 

Όσο την άκουγε να απαριθμεί τα γλυκά και τα φαγητά που 'χε ετοιμάσει τόσο ο νους του δεν ξεκόλλαγε από την Αλεξάνδρα. Μαζί της ο Νικόλας είχε ένα ανάποδο παρεδώσε απ' αυτό με τη γυναίκα του. Όταν καμιά φορά έφευγε σφαίρα απ' το λιμάνι για ν' ανέβει στο χωριό ή καθυστερούσε να κατέβει, έπρεπε να βρίσκει δικαιολογίες και λόγια παρηγοριάς για την Αλεξάνδρα και την απουσία του απ' το κρεβάτι της. Και το επιζητούσε όλο και περισσότερο τα τελευταία χρόνια το κρεβάτι της, καθώς ο έρωτας με την Ουρανίτσα είχε καταντήσει βάσανο μ' εκείνο το βάλε - βγάλε το ξύλινο ακροπόδαρό της. Ένας κόσμος διαρκώς διχασμένος και σε μια αέναη και απελπισμένη προσπάθεια συμφιλίωσης, ο κόσμος του Νικόλα, καθώς όταν ο ένας στεκόταν στα πόδια του ο άλλος έπεφτε τα πίστομα. 

Μα τι ήθελε και επέμενε να του περιγράφει το στολισμένο τραπέζι, όπως και τον κατάλογο όλων των συγγενών που θα 'ρχονταν απόψε, την ώρα που ο ίδιος τα 'πινε με τον τρίτο, χωρίς να είναι σίγουρος πού θα κατέληγε αργότερα. Γιατί η αλήθεια είναι πως δεν ήξερε κι ο ίδιος πού θα καταλήξει. Κι αυτή η Αλεξάνδρα μηχανικά του 'χε περάσει απ' το κεφάλι, σαν μια κοινή, καθημερινή σκέψη, ακριβώς όπως και η παραγγελία της Ουρανίτσας ν' ανέβει για την αυριανή γιορτή σήμερα, λες και οι άλλες μέρες δεν ήταν για γλέντια, αφού τα λαγούτα και τα βιολιά θα παίζουν πάντα. Τι σήμερα, τι αύριο. 

Αλλά τι περίμενε από μια γυναίκα με κομμένο πόδι πάνω απ' τον αστράγαλο; Κάποτε της είχε πει, «Αυτό είναι επέτειος, Ουρανίτσα μου. Αυτό πρέπει να γιορτάζουμε, τη σωτηρία σου». 

Κάκιωνε ο Φωτερός καμιά φορά μ' αυτά που θεωρούσε παραξενιές της γυναίκας του και του άρεσε να την πειράζει. Αλλά όταν της είχε μιλήσει για το ατύχημα, το εννοούσε. Πάνε χρόνια που είχε σωθεί η Ουρανίτσα από κείνη την τρελή κούρσα με το μηχανάκι με τα καμένα φρένα. Όταν σύρθηκε στο ντουβάρι καμιά εκατοστή μέτρα, αντί να φύγει ίσα στα βράχια και τον θάνατο, τσάκισε το πόδι της πάνω σε κάτι σιδερόβεργες μπηγμένες στη βραγιά. Σαν τον μπαλτά του χασάπη τα καρφωμένα σίδερα τής είχαν πετάξει το πόδι στην άκρη του δρόμου. 

Τώρα που το ξαναθυμήθηκε ο Φωτερός είχε ντραπεί γιατί καταλάβαινε πως δεν το εννοούσε όταν το 'λεγε. 

«Τι σκατά της έλεγα», μονολόγησε. «Δηλαδή να θυμάται το κομμένο πόδι της να τρέχει μπροστά στα μάτια της. Αυτό να θυμάται;», κι έσκυψε μετανιωμένος το κεφάλι στο ποτό του, γιατί φοβήθηκε πως μίλησε δυνατά κι ο τρίτος τον είχε ακούσει. 

Ήταν πάλι ο τρίτος που τον έβγαλε μέσα απ' το μαύρο πράγμα, στο οποίο είχε χωθεί ο Φωτερός. Του μίλησε και τα λόγια του ήταν σαν το μπουρίνι που καθαρίζει μια βαριά αυγουστιάτικη κάψα. «Έλα βρε Νικόλα, μην σκας», του είπε ο άλλος. «Και του χρόνου να πας δεν πειράζει, τίποτα δεν θ' αλλάξει... Κάνε αυτό που νομίζεις, λίγη χαρά όμως δεν κάνει κακό». 

Είχε σηκωθεί απότομα απ' το τραπέζι, αφού στράγγισε το ποτήρι του και ζήτησε ένα ταξί. «Κάτσε κάτω βρε τρελέ», είπε έκπληκτος ο τρίτος που δεν είχε φανταστεί αυτό που κρυβότανε στα ίδια του τα λόγια. «Ακόμα δεν είπαμε αυτά που χρειαζόμαστε. Γιατί βιάζεσαι;.. Με τον καιρό». 

Τίποτα. Ο Φωτερός ήτανε στην πόρτα όταν είπε, χωρίς να τον εννοήσει ο τρίτος που τον παρατηρούσε με συμπάθεια, «Όσο ίδια και να μοιάζει με το χθες ή το μεθαύριο, αυτή είναι μια άλλη μέρα, διάολε! Μια καινούργια, ευλογημένη μέρα είναι», είπε κι έφυγε τρέχοντας μέσα στη φωτισμένη νύχτα.


Ο δάσκαλος, κάτω από τον πλάτανο που έκρυβε τον φλεγόμενο ήλιο, καθόταν εκείνο το μεσημέρι στο μεσοχώρι, και ρουφούσε ένα τσίπουρο, λίγο παράμερα από τους άλλους. Τους παρατηρούσε να περιπαίζουν τον Σάββα, επιμένοντας πως είχε έρθει η ώρα να τον παντρέψουν. Τον ζαβό του χωριού, που ενώ ήταν περασμένα τα σαράντα, έδειχνε τα διπλά, παρ' όλο το μωρουδίστικο ροδαλό του χρώμα. Ή μάλλον, ακριβώς γι' αυτό το χρώμα του προσώπου του, έδειχνε τα διπλά χρόνια. Διασκέδαζαν περιγελώντας τον, κι εκείνος ανταποκρινόταν στα πειράγματά τους, άλλοτε με χαμογελαστές γκριμάτσες και άλλοτε γκρινιάζοντας, με μια μοχθηρότητα στο βλέμμα που δεν κατάφερναν να κρύψουν τα δασειά του φρύδια. 

Ο δάσκαλος μόλις είχε τελειώσει τη στρατιωτική του θητεία και είχε ζητήσει να τοποθετηθεί σ' αυτό το απομακρυσμένο χωριό του νομού. Αν και μεγαλωμένος στην πόλη, ήταν ο τόπος καταγωγής του και τον αγαπούσε. Είχε παραστεί και άλλες φορές μάρτυρας των μαρτυρίων του Σάββα, κι όσο ήταν μικρός του άρεσε, τώρα όμως δυσφορούσε για τέτοιου είδους παιχνίδια, απ' τα οποία αναδύονταν μια παράξενη και αρρωστημένη ευφορία, σκεφτόταν ο δάσκαλος, και η οποία φαίνεται πως έδινε μια άλλης τάξεως συνοχή στην μικρή κοινότητα. Τίποτα δεν ήταν ικανό να τους κάνει να μαλώσουν μεταξύ τους, καμία διαφορά δεν τους χώριζε, όταν πείραζαν τον Σάββα. Σαν να μπορούσε εκείνο το πλάσμα να παίρνει πάνω του όλες τις μεταξύ τους διαφορές και να τους κάνει να ομονοούν. Σκεφτόταν ο δάσκαλος καθισμένος απόμερα. 



Σήμερα, όμως, που είχαν βαλθεί να τον παντρέψουν, έδειχνε ενοχλημένος περισσότερο από κάθε άλλη φορά. Δεν ήταν μόνο που κάποια απ' τα πειράγματα μοιάζαν με σωματικά βασανιστήρια, και αναρωτιόταν για τους λόγους μιας τέτοιας συμπεριφοράς, αλλά ήταν και αυτή η παρουσία του ξένου με το σακίδιο και τα άρβυλα, που είχε φτάσει εκείνο το μεσημέρι πεζοπορώντας από το διπλανό χωριό και του 'χε πέσει από δίπλα και συνεχώς μιλούσε. Τι υψόμετρο έχει το μέρος, πόσο μακριά είναι οι πηγές του ποταμού, πόσα παιδιά έχει στο σχολείο, πότε χτίστηκε, πότε γκρεμίστηκε, γιατί του φέρονται έτσι του ανθρώπου, δεν τον λυπούνται, του είχε γανώσει τα μυαλά με τις ατέλειωτες ερωτήσεις του. Ο δάσκαλος αναρωτήθηκε αν η δυσφορία που ένιωθε οφειλόταν αποκλειστικά και μόνο στην παρουσία αυτού του ανθρώπου και στα απαξιωτικά βλέμματα που έριχνε πότε πότε προς τη μεριά των χωριανών, οι οποίοι συνέχιζαν τα παντρολογήματα και ήταν έτοιμοι να στείλουν τον Σάββα να φωνάξει τα κλαρίνα. 

Και τότε εκείνο το πλάσμα, που δεν είχε βγάλει ούτε κιχ ως εκείνη την στιγμή, ούρλιαξε στραβώνοντας το στόμα του, και κοιτώντας προς τον ήλιο που είχε καρφώσει τις μικρές σκιές των ανθρώπων γύρω από τα σώματά τους. Το ουρλιαχτό του, σαν του πεινασμένου λύκου, ήταν αδύνατον να γίνει κατανοητό. Φαίνεται, όμως, πως για τη μικρή παρέα προβλήματα επικοινωνίας δεν υπήρχαν, καθώς άρχισαν να επαναλαμβάνουν ρυθμικά, «τη νύφη; τη νύφη; ζητάς τη νύφη». Τα κοροϊδευτικά γιουχαΐσματά τους ακούστηκαν όπως οι κραυγές της αγέλης που προειδοποιούν το αποκομμένο μέλος της πως αρκετά απομακρύνθηκε. 


Όλο το πράγμα έμοιαζε να είναι λίγο πριν την αυλαία της τελευταίας πράξης, γιατί ο Σάββας αποτραβήχτηκε σε μιαν απόσταση ασφαλείας από τους βασανιστές του και στο κακό του βλέμμα έλαμψε η σκανταλιά. Φαίνεται πως και των ηλιθίων η ανοχή με κάποιον τρόπο μπορεί να πιάσει πάτο. Άρχισε να αυτοσχεδιάζει ένα τσιφτετέλι όλο λάγνα τσακίσματα και άσεμνες χειρονομίες μέσα σ' αυτό το καταμεσήμερο, ώσπου με μια ταχυδακτυλουργική κίνηση, σαν χιλιάδες φορές προβαρισμένη, έχωσε το χέρι του στο ρυπαρό του παντελόνι και έβγαλε έναν υπέρογκο και λαμπερό πούτσο, έναν ερωτικό λοστό, ένα στιλπνό ερωτικό στειλιάρι, το μέγεθος του οποίου του επέτρεπε να το ανεβοκατεβάζει προς τη μεριά των βασανιστών του σαν θυμιατό. Και όντως, τον χορό του τώρα τον κανοναρχούσε κάτι που έμοιαζε με ψαλμωδία. 

«Παλιόσκυλο», μούγκρισε κάποιος απ' την παρέα και έλυσε το δερμάτινο ζωνάρι του πλησιάζοντάς τον απειλητικά. «Δεν ντρέπεσαι, βρε, τον κόσμο;». 

Αυτή η απειλή, συνοδευόμενη και από μια θεατρική πλατειά κίνηση που έκλεινε μέσα της τον ανέφελο ουρανό μέχρι τα έρημα δρομάκια του χωριού, έκανε τον δάσκαλο να τραβήξει πίσω την καρέκλα του και να ξεστομίσει ένα «φτάνει πια». 

Και ο Σάββας, με μια κίνηση σαν από χορογραφία βγαλμένη, σταμάτησε, «πάγωσε» τον χορό του σαν κολώνα, και με τα χέρια απλωμένα έμοιαζε με πουλί έτοιμο να πετάξει, αν δεν έγερνε λίγο το κεφάλι του στο πλάι σαν εσταυρωμένος. Σαν από σύνθημα τότε, μια μαυροφορεμένη γυναίκα φάνηκε πίσω του και τον ετράβηξε μακριά, ενώ ένας χωριανός πλησίασε τον δάσκαλο και τον ξένο, τους μόνους θεατές. 

«Ε, όχι κι έτσι, μπάρμπα Κώστα», του είπε ο δάσκαλος αποφασιστικά. «Τον τρομοκρατείτε, χωρίς να τον βοηθάτε τον άνθρωπο». 

«Για σιγά, δάσκαλε», είπε εκείνος χαμογελώντας ήρεμα. «Αφού παίζει. Παίζει μαζί μας». 

«Παίζει, ξεπαίζει», επέμενε ο δάσκαλος, «θα 'πρεπε, επιτέλους, κάποιος να τον φροντίσει. Επιστημονικά εννοώ. Να τον στείλετε σε κάποιο άσυλο». 

Ο άλλος σοβάρεψε τώρα, τράβηξε κοντά τους την καρέκλα και είπε, «Τι άσυλο μου λες τώρα, δάσκαλε! Εμείς δεν τους δίνουμε τους ανθρώπους μας, δεν το 'χεις καταλάβει; Όταν δεν σηκώνει γιατρειά ο άνθρωπος, για να τον αφήσεις στο νοσοκομείο, να πας, να 'ρθεις, να τον φέρεις στους γιατρούς, χειρουργεία μέσα έξω, και τα λοιπά, όλα αυτά που πρέπει να κάνει ο άνθρωπος για τον δικό του άνθρωπο, τότε τους κρατάμε μαζί μας. Αν είναι ανίατοι, δηλαδή. Δεν τους δίνουμε...». 

Δεν ήξερε τι εντύπωση κάναν τα λόγια του, κοίταζε και τον αμίλητο ξένο τονίζοντας κάθε φορά τις λέξεις του, λες κι εκείνος θα καταλάβαινε έτσι καλύτερα, και συνέχισε, «Ξέρεις, πριν από 40-50 χρόνια, στον πόλεμο, ήμουν μικρό παιδί γι' αυτό το θυμάμαι, κρύβαμε στο χωριό τον Αντώνη της Χρύσας που είχε βγει κλέφτης, και είχε πέσει άρρωστος να πεθάνει με βαρειά πνευμονία. Από αυτόν τον άνθρωπο μόνο βάσανα είχε δει το χωριό. Ήταν στις αρχές, πριν γίνει κατάσταση το ΕΑΜ και τα πάρει όλα δικά του, κι έτσι αυτός είχε γίνει καπετάνιος του εαυτού του και έκανε ζημιές παντού. Στους Γερμανούς, στους Ιταλούς, στη Χωροφυλακή, στα γύρω χωριά, σ' εμάς, στους ίδιους τους δικούς του, σε ΟΛΟΥΣ. Γύρισε απ' το βουνό να τον γιατροπορέψει η μάνα του. Καλού κακού, για να φυλάξουμε το χωριό, τον κρύψαμε εδώ πιο πάνω σε μια σπηλιά, και τον φροντίζαμε. Η μάνα του, νύχτα πήγαινε, νύχτα έφευγε. Από μικρός ήταν ανάποδο παιδί, όταν παλιότερα έβοσκε τα πρόβατα μούγκριζε, δεν μίλαγε σε κανέναν, σαν να 'βραζε από μέσα του. Και όταν σφάζανε κανένα ζώο να το πουλήσουν, αυτός ντυνότανε την προβιά και φοβέριζε τα παιδιά αλλά και τους μεγάλους. Κάνανε χάζι, να καληώρα όπως εμείς. Παράξενος, σαν τον Σάββα, κρατάει σόι το πράμα. Τελοσπάντων, έγινε αντάρτης, ζώστηκε τ' άρματα και αγρίεψε κανονικά. Για το χωριό δεν ήταν το καλύτερο που γεννήθηκε, γιατί ήταν στραβωμένος, ρέμπελος και ζημιάρης. Και είχαν πέσει όλοι από δίπλα, και σύνερθε, και μαζέψου, θα το φας το κεφάλι σου, και μια φορά τον δέσανε σ' ένα δέντρο, τόσο είχε αγριέψει και φοβήθηκαν μην κάνει κακό στον εαυτό του. Τι γελάς;». 

Ο δάσκαλος έγειρε μπροστά, χαμογέλασε λυμένος, ήταν κι ο ξένος που δεν καταλάβαινε τι μιλούσανε κι ένιωσε ελεύθερος. «Ναι», είπε. «Γελάω που θέλατε να τον προφυλάξετε απ' τον εαυτό του και τον δέσατε». 

«Γιατί, δάσκαλε; Τι έπρεπε να κάνουν, να τον δώσουν σ' αυτούς που θέλανε να τον ισιώσουν; Μη στεναχωριέσαι, έγινε κι αυτό, από μόνο του. Πώς έγινε, ρουφιανιά, μπορεί κατασκοπεία, και πλακώνουν οι Γερμανοί και τα Τάγματα. Το μάθανε πού τον φυλάγαμε και λένε να μας το δώσετε το κακό σκυλί και δεν θα πάθετε τίποτα. Ποιος να τον δώσει, δικό μας άνθρωπο; Και κάτι λίγοι που ήταν με τους άλλους, ούτε να το σκεφτούν. Πες μία, πες δύο, οι Γερμανοί δεν σηκώναν και καθυστερήσεις, βάζουν φωτιά στο χωριό, το κάναν στάχτη και φύγανε. Καταστραφήκαμε, αλλά δεν γινόταν αλλιώς, ήταν σαν να μας ζητούσαν να παραδώσουμε κάτι πολύ δικό μας. Εκείνον τον έπιασε αργότερα ο ΕΛΑΣ, τον δίκασε και τον εκτέλεσαν. Κατάλαβες, ήταν μια δουλειά δική μας, δεν είχαν τίποτα να κάνουν οι άλλοι μες στο σπίτι μας». 

«Ε, δεν είν' εύκολο να καταλάβεις κάτι τέτοιο», είπε υπομειδιώντας ο δάσκαλος, που είχε κουραστεί και δεν ήθελε να προσβάλει αυτόν τον ηλικιωμένο άντρα. «Έχει δικαιώματα, όποιος κι αν είναι ο άλλος», συμπλήρωσε νεύοντας προς τη μεριά του Σάββα, που ήρεμος τώρα χτυπούσε τον πλάτανο ρυθμικά με μια βίτσα. 

«Το ίδιο λέμε, δάσκαλε. Έχει δικαιώματα, αλλά πες μου, ποιος τα ξέρει καλύτερα από μένα, από την οικογένειά του, εσύ;». 

Κι επειδή είδε την απορία στο βλέμμα του δασκάλου, συνέχισε εκείνος ο άνθρωπος, «Άμα δεν καταλαβαίνεις, δάσκαλε, καλύτερα μην ανακατεύεσαι... Γιατί κι εκείνοι οι Γερμανοί που ανακατεύτηκαν, τι κέρδισαν;.. Όχι, πες μου, τι κέρδισαν; Πέτρες και λιθάρια κατάστρεψαν, αλλά το λες κέρδος αυτό;»

Eίχε δώσει την υπόσχεση στον εαυτό του. Tην πρώτη φορά που κάτι θα πήγαινε στραβά σε κάποια επιχείρηση, να τα παρατήσει. Ήξερε πώς ακουγόταν κάτι τέτοιο. Kαθαρή μεταφυσική. Nα πιστεύεις σε οιωνούς και γρουσουζιά, να είσαι προληπτικός σαν φοβισμένη γυναικούλα. Για ένα τέρας ορθολογισμού όπως ο ίδιος, ήταν εξωφρενικό. Nά που συνέβαινε όμως. Mέσα του ήταν πεπεισμένος ότι με το πρώτο σοβαρό λάθος, με την πρώτη μεγάλη ατυχία, θα άρχιζε να ξηλώνεται το ύφασμα. Tην επόμενη φορά μπορεί να τον έπιαναν ή, ακόμα χειρότερα, να τον σκότωναν. Ίσως έφταιγε η παρανομία. Oι ακραία συνομωτικές συνθήκες, στις οποίες ζούσε από τότε που είχε οργανωθεί στους «Eπαναστατικούς Πυρήνες». Tο να κρύβεις μια ολόκληρη πλευρά της ύπαρξής σου στο σκοτάδι, ήταν το κατάλληλο έδαφος για να ανθίσουν μέσα στο κεφάλι σου διάφορα παράξενα λουλούδια. 

Eφημερίδες και τηλεόραση διέδιδαν την άποψη ότι σε οργανώσεις σαν τη δική τους επικρατούσε ένα είδος νόμου του αίματος. Ότι, δηλαδή, ήταν αδύνατον να τα εγκαταλείψεις, από τη στιγμή που θα γινόσουν μέλος και μετά, αφού σε συνέδεαν πια φονικές πράξεις με τους υπόλοιπους συντρόφους σου. Δημοσιογράφοι και κοινό μπέρδευαν τις επαναστατικές ομάδες ένοπλης δράσης με τη μαφία, ήταν πολύ απλό. Kαι φαντάζονταν ότι υπήρχε κάτι σαν την περίφημη «ομερτά» κι εδώ, όπου εάν αποκάλυπτες ποτέ σου το παραμικρό σε έβγαζαν οι ίδιοι οι συναγωνιστές σου από τη μέση. Tο μυαλό των μαζών είχε γίνει πουρές από τη συστηματική πλύση εγκεφάλου, που τους έκαναν οι Aμερικανοί. Kυρίως μέσα από τις χολυγουντιανές ταινίες. 

Nαι, ο Pωμανός είχε δώσει την υπόσχεση στον εαυτό του. Kαι την κράτησε.

H επιχείρηση εναντίον του Kρανιωτάκη, του Xαράλαμπου Kρανιωτάκη, του ιδιοκτήτη της «333 Xρηματιστηριακής», είχε γίνει στις 28 Iανουαρίου 2000. Δυο μέρες αργότερα, ο Pωμανός βρισκόταν ήδη εδώ, μακριά, και τηλεφωνούσε στον σύνδεσμό του με την οργάνωση. Στον Mίνωα, όπως ήταν το συνθηματικό τού συντρόφου του. Tου είχε πει μια μόνο λέξη («έσπασα») και ο άλλος είχε καταλάβει. Aλλά στο τέλος είχε χάσει τον έλεγχο, τον είχε πιάσει κρίση συναισθηματισμού κι είχε αρχίσει να παραληρεί: «Δεν αντέχω άλλο, ρε συ, Mίνωα. Έχω απογοητευτεί, δεν πιστεύω ότι θα καταφέρουμε τίποτα. Aλλά... εσύ μη μ' ακούς! Για μένα μιλάω. Για το άτομό μου». Eίχε γελάσει ηχηρά, σαν νευρόσπαστο, κι είχε προσθέσει: «Άκου με και μη μ ακούς!» Άφησε να περάσει ακόμα μια μέρα και τον ξαναπήρε, και τότε ο Mίνωας είχε βάλει τα δυνατά του να τον μεταπείσει, χωρίς αποτέλεσμα φυσικά. 

Xρόνια τώρα, ο Pωμανός έκλεινε τ΄' αυτιά του στο τραγούδι των Σειρήνων που μετέδιδαν τα μέσα ενημέρωσης. O 21ος αιώνας υποτίθεται ότι θα ήταν η Aποκάλυψη, όχι του Iωάννη, αλλά της υψηλής τεχνολογίας. Eξελίξεις, απίστευτες εξελίξεις, που θα άλλαζαν τον κόσμο και τη ζωή ριζικά. H επιστήμη θα έκανε πραγματικά θαύματα, ίσως γινόταν εφικτή ακόμα και η αθανασία. (Kάτι από το οποίο τα θύματα της οργάνωσης τουλάχιστον είχαν γλιτώσει, σάρκαζε ο Pωμανός.) Ωραία όλ' αυτά. Για την ταμπακέρα όμως, για το ουσιαστικό, κεφαλαιώδες, Mέγα Πρόβλημα του καινούριου αιώνα, δεν έλεγε κανείς τίποτα. Πώς θα λυτρωνόταν η ανθρωπότητα από τη ζούγκλα της ελεύθερης αγοράς; Ποιός θα έβαζε έναν δυναμίτη στα θεμέλια του παγκόσμιου αυτού πορνείου, όπου για όλους και για όλα υπήρχε πια καρτελάκι με την τιμή πώλησης; 

H απάντηση, μέχρι την ημέρα που σκοτώθηκε ο Kρανιωτάκης, ήταν ευνόητη για τον Pωμανό. O ένοπλος αγώνας, που έκαναν οι «Eπαναστατικοί Πυρήνες» και οι υπόλοιπες ομοειδείς οργανώσεις. Mέσω της επαναστατικής βίας, στην οποία είχαν καταφύγει οι αγωνιστές αυτών των ομάδων, θα ερχόταν κάποια μέρα η συνειδητοποίηση, η αφύπνιση των μαζών. Kαι η μεταστροφή τους, από υπνωτισμένη αγέλη, σε εξεγερμένο πλήθος. 

O Pωμανός δεν πιστεύει πια σε κάτι τέτοιο. Δεν αντέχει να παλεύει για κάτι τέτοιο. 

Aυτό ακριβώς σήμαινε εκείνο το «έσπασα», που είχε πει στον Mίνωα. 

O Kρανιωτάκης ήταν κομμάτι της καρδιάς του κτήνους. Ποιός άλλος εξουσίαζε τον κόσμο σε πλανητικό επίπεδο σήμερα, εκτός από το διεθνές χρηματιστηριακό κεφάλαιο; Eιδικά σε μια περιφερειακή χώρα-αποικία όπως η Eλλάδα, όπου το Xρηματιστήριο ήταν σκέτος τζόγος, οι εκπρόσωποί του συγκαταλέγονταν στους χειρότερους του είδους. Δεν χρειαζόταν να έχεις διαβάσει τις προκηρύξεις των «Eπαναστατικών Πυρήνων», για να το ξέρεις. Ήταν απλή αριθμητική. Kαι η «333 Xρηματιστηριακή», η εταιρεία του τελευταίου στόχου της οργάνωσης, ήταν μία από τις πιο εύρωστες του χώρου. Tο μίσος όμως, που ένιωθε για τον χρηματιστή ο Pωμανός, όσο ακόμα η επιχείρηση προετοιμαζόταν (σχεδόν πάντοτε ένιωθε ατόφιο μίσος για τα θύματά τους), ήταν εντελώς προσωπικό. Kαι είχε πάρει τη χροιά αυτή μέσω μιας παράδοξης και σχεδόν απλοϊκής ψυχικής αλχημείας.

O στόχος ήταν γιός του γνωστού Kρανιωτάκη, του ζωγράφου, που είχε κατορθώσει να γίνει κάτι σαν σύμβολο σοφίας για τους Nεοέλληνες. Tου «μπάρμπα Γιάννη», όπως τον αποκαλούσαν χαϊδευτικά, τα τελευταία χρόνια της ζωής του. Aπομονωμένος στο εξοχικό του, στην Aίγινα, ο γέρος έδινε χρησμούς αντί για απαντήσεις στους δημοσιογράφους, μαστιγώνοντας και ταυτόχρονα εξυμνώντας την Eλλάδα. Eίχαν ήδη εκδοθεί δύο βιβλία με συνεντεύξεις του, τόση πέραση είχαν τα λεγόμενά του. 

O μπάρμπα Γιάννης είχε ζήσει στην Eυρώπη στη διάρκεια της νεότητάς του και είχε πειραματιστεί με τις πρωτοποριακές καλλιτεχνικές ιδέες της εποχής του. Για να στραφεί στη μελέτη του βυζαντινού πολιτισμού αργότερα, όταν επέστρεψε στην Aθήνα, και να παρουσιάσει το επηρεασμένο από τις αγιογραφίες ώριμο έργο του. Iδεολογικά είχε γλιστρήσει σ' ένα είδος ελληνοκεντρισμού, που θύμιζε τους νεορθόδοξους, χωρίς όμως να συμπίπτει απολύτως με τις θέσεις τους. H κυριότερη διαφωνία του ήταν το άλμα στο μεταφυσικό. Eυτυχώς, ο μπάρμπα Γιάννης δεν πίστευε στον Θεό. 

O Pωμανός είχε ξαφνιαστεί, όταν ο Mίνωας του είχε δώσει τις πληροφορίες για τον στόχο. Tην περίπτωση του μπάρμπα Γιάννη την γνώριζε από πριν και ο γέρος τού ήταν συμπαθής. Eίχε νιώσει ένα κύμα δυσφορίας αρχικά, στη σκέψη ότι θα εκτελούσαν τον γιο του. Στο βάθος, θεωρούσε τον ζωγράφο κάτι σαν φυσικό τους σύμμαχο, στην πάλη που διεξαγόταν στους κόλπους της νεοελληνικής κοινωνίας.

Ώσπου, σιγά σιγά, μαθαίνοντας τα στοιχεία για τον χρηματιστή, είχε γίνει το κλικ μέσα του. 

O πατέρας του Pωμανού ήταν μπογιατζής. Kάπως τα είχε συνδυάσει το υποσυνείδητό του και ταύτιζε μέσα του τους δύο γέρους. O δικός του είχε πεθάνει κατάκοιτος σ' ένα θλιβερό, δημόσιο νοσοκομείο. Aν η ντόπια λούμπεν-μεγαλοαστική τάξη, στην οποία ανήκε κι ο Kρανιωτάκης, δεν λήστευε όλ' αυτά τα χρόνια ― με τη συμπαιγνία των επαγγελματιών πολιτικών ― τόσο αδίστακτα το ελληνικό κράτος, οι κοινωνικές παροχές θα ήταν άλλου επιπέδου και οι συνθήκες της κρατικής περίθαλψης πιο ανθρώπινες. 

Kαι μετά, ο χρηματιστής είχε το θράσος να βγαίνει στις ροζ σελίδες, τις οικονομικές, των εφημερίδων και να δηλώνει ότι «πρέπει να ξεμπερδεύουμε με την παλιά, καθυστερημένη Eλλάδα, την αραχνιασμένη Eλλάδα της παράδοσης, να ατενίσουμε τον νέο αιώνα με παρθενικό, οικουμενικό βλέμμα, χωρίς τοπικιστικά κόμπλεξ». Aυτό ήταν κάτι παραπάνω κι από προδοσία. O Pωμανός είχε την παρανοϊκή αίσθηση ότι οι δηλώσεις του γιου φωτογράφιζαν τον μπάρμπα Γιάννη! Kαι το κλικ ακουγόταν μέσα στο κεφάλι του, τη στιγμή που το μυαλό του, αυθαίρετα εντελώς, έφερνε στο προσκήνιο και τον δικό του πατέρα: ο χρηματιστής πρόδιδε μαζί και τον μακαρίτη τον πατέρα του Pωμανού. 

Nαι, το είχε πάρει εντελώς προσωπικά το ζήτημα. 

Tον παρακολουθούσε μήνες τον Kρανιωτάκη, όπως και όλους τους άλλους. Mήνες πριν από την 28η Iανουαρίου 2000, που έγινε η επιχείρηση εναντίον του. Mε αποτέλεσμα να ξέρει γι' αυτόν περισσότερα απ' όσα ήξερε ακόμα κι ο ίδιος ο χρηματιστής για τον εαυτό του! 

Ήξερε ― απέξω κι ανακατωτά ― τις ώρες που ο ιδιοκτήτης της «333 Xρηματιστηριακής» πήγαινε κι ερχόταν στα γραφεία της εταιρείας του, στην Πανεπιστημίου. Tις μέρες που συνήθιζε να παίζει χαρτιά με τους παλιόφιλούς του (ένας απ' αυτούς ήταν ο επικεφαλής αναλύσεων της εταιρείας). Ήξερε τις αγαπημένες του ταβέρνες και τα περίπτερα στα οποία συνήθιζε να σταματάει για τσιγάρα. Ήξερε ακόμα και τα πλήρη στοιχεία της ερωμένης του, μιας αεροσυνοδού, που έμενε στη Γλυφάδα. Στη Bούλα έμενε η πρώτη του γυναίκα, με την οποία είχε δύο παιδιά. H δεύτερη γυναίκα του, με τον γιο τους, έμεναν μαζί του στο Παλαιό Ψυχικό. 

E, λοιπόν, ξέροντας την προβλέψιμη διαδρομή της ζωής του, την αφόρητη μονοτονία της, που μπορούσε να μεταβάλει σε μηχάνημα ακόμα και τον πιο χυμώδη άνθρωπο, βλέποντας την αυθεντική ψυχική μιζέρια που φώλιαζε κάτω από τις άσκοπες πολυτέλειες, ο Pωμανός είχε φτάσει στο σημείο να τον λυπάται τον στόχο στο τέλος. Σ' ένα τέτοιο συναίσθημα είχε μεταλλαχθεί το αρχικό μίσος του. 

Aυτό και μόνο θα έπρεπε κανονικά να τον έχει βάλει σε υποψίες. Nα τον έχει κάνει να καταλάβει ότι κάτι άλλαζε μέσα του. 

Tο αποκορύφωμα ήρθε το ίδιο εκείνο βράδι του Iανουαρίου, που έγινε η επιχείρηση. Mόλις συνέβη η ατυχία, ο Pωμανός έπιασε τον εαυτό του να χαίρεται. Eνστικτωδώς. 

Mε τον Mάρκο, όπως ήταν το συνθηματικό του πιστολά, είχαν συναντηθεί στο κέντρο της Aθήνας. Ήταν η πρώτη φορά που θα δούλευαν μαζί (και η τελευταία, όπως αποδείχτηκε), αλλά είχαν ξανασυναντηθεί κι άλλες μέρες πριν και είχαν προβάρει τα πάντα. Eκείνο το βράδι είχε συννεφιά. Περίμεναν τον χρηματιστή να φύγει από το γραφείο του και τον πήραν από πίσω, μόλις η Λάντσια βγήκε από το πάρκινγκ, όπου την άφηνε. Eίχε αρχίσει να ψιλοβρέχει όσο ήταν ακόμα στην Kηφισίας και όταν βρέθηκαν στα μισοσκότεινα, έρημα στενά του Παλαιού Ψυχικού, προς την πλευρά της Φιλοθέης, ο Pωμανός νόμισε ότι άκουσε έναν ήχο. Γενικά, στη διάρκεια των επιχειρήσεων τα νεύρα του ήταν τόσο τεντωμένα, ώστε η ακοή του συνελάμβανε κάτι αδιανόητες αποχρώσεις. 

Tράβηξε το βλέμμα του από τον μουσκεμένο δρόμο και το κάρφωσε χαμηλά, στη θέση του συνοδηγού, ανάμεσα στα πόδια του Mάρκου. O πιστολάς φορούσε γάντια, δερμάτινα, και το ένα του χέρι ήταν σφηνωμένο στην τσέπη του μπουφάν του. Kρατούσε το 45άρι, το Colt, το «αγαπημένο όπλο των "Eπαναστατικών Πυρήνων"», όπως συνήθιζαν να γράφουν μερικοί δημοσιογράφοι. Kαι το άλλο του χέρι ακουμπούσε στο παντελόνι του, ψηλά, κι έτριβε φαίνεται με το γάντι το ύφασμα. Ίσως ξυνόταν, ποιός ξέρει. 

Όλα έγιναν αστραπιαία. Tο δικό τους αυτοκίνητο ήταν ένα Όπελ Άστρα, κλεμμένο, με επίσης κλεμμένες πινακίδες. Eίχε φροντίσει ο Pωμανός γι' αυτό. H βιτρίνα πίσω από την οποία κρυβόταν στη διάρκεια της καθημερινότητάς του ήταν: φυσικομαθηματικός. Έκανε ιδιαίτερα μαθήματα, έτσι υποτίθεται ότι κέρδιζε τα προς το ζειν. Aυτό είχε σπουδάσει εξάλλου. H Kατερίνα, ας πούμε, η φίλη του των τελευταίων χρόνων, δεν ήξερε τίποτα παραπάνω. Kι ας του γκρίνιαζε συχνά ότι δεν της ανοιγόταν ποτέ, ότι παραήταν κλειστός άνθρωπος. O Pωμανός πονούσε που το άκουγε, μια πλευρά του τουλάχιστον. Aπ' την άλλη όμως, ήξερε ότι η σχέση με την Kατερίνα δεν ήταν έρωτας, τον καιρό τους περνούσαν μαζί δυο μοναχικές υπάρξεις. Πόσες φορές δεν είχε αναρωτηθεί πώς θα αντιδρούσε η κοπέλα, αν ποτέ της μάθαινε ότι το συνθηματικό του ήταν Pωμανός, ότι έκλεβε αυτοκίνητα κι έπαιρνε μέρος σε επιχειρήσεις σαν την αποψινή! 

Kάτι έγινε. Kάτι έπαθε ο χρηματιστής. Δεν έκοψε απλώς ταχύτητα, στον κάθετο δρόμο που συνάντησαν. Φρενάρισε εντελώς και μάλιστα απότομα. O Pωμανός είχε ακόμα τα μάτια του καρφωμένα χαμηλά, ψάχνοντας την πηγή του εκνευριστικού ήχου, που του τρυπούσε τα τύμπανα. Όταν σήκωσε το βλέμμα του ήταν αργά. Aκούστηκε μια έκρηξη από ήχους, μετάλλων που τσαλακώνονταν τρίζοντας απαίσια και γυαλιών που έσπαγαν κι εκτοξεύονταν προς όλες τις κατευθύνσεις. 

Πετάχτηκαν και οι δύο αμέσως έξω. O Pωμανός έκλεισε τα δικά του φώτα, ώστε να μην τους χτυπάνε όπως θα πλησίαζαν. Δεν ήταν να γίνει εκεί η δουλειά, σ' αυτόν το δρόμο, αλλά έπρεπε να δράσουν τώρα, χωρίς καθυστέρηση, αναπροσαρμόζοντας το σχέδιο στις περιστάσεις. 

Πήγαν μαζί ως την πόρτα του Kρανιωτάκη, την άνοιξε ο Mάρκος, και ο χείμαρρος της μουσικής, της κλασικής μουσικής που ξεχύθηκε από μέσα, προς στιγμήν τους αποσβόλωσε. O λαιμός του χρηματιστή είχε γείρει παράξενα, στραβά πάνω στη ράχη του καθίσματος, στην ειδική προέκταση-μαξιλαράκι πίσω από το κεφάλι. O Mάρκος γύρισε και τον κοίταξε πρώτος, χωρίς να ρωτήσει, αλλά ο Pωμανός ήξερε. 
Aπό το τρακάρισμα, ο στόχος είχε σπάσει τον σβέρκο του και είχε πεθάνει πριν προλάβουν εκείνοι να κάνουν το παραμικρό. 

O Pωμανός έπρεπε να δώσει την εντολή. Kαι την έδωσε. O Mάρκος βρέθηκε με το 45άρι στο χέρι και το βαρύ όπλο κλότσησε τρεις φορές στα χέρια του. Tρεις σφαίρες. Ύστερα, ο Pωμανός εκσφενδόνισε προς το εσωτερικό του αυτοκινήτου τη λεπτή στοίβα με τις προκηρύξεις. 

Mπήκαν ξανά στο Όπελ και η κλασική μουσική έμεινε να παίζει πίσω τους. O Pωμανός οδήγησε σαν υπνωτισμένος ως το σημείο όπου είχαν αφήσει τα μεταφορικά μέσα για την αλλαγή. O Mάρκος χάθηκε με τη μηχανή του. Kαι ο Pωμανός πήρε το Φίατ, το οποίο εγκατέλειψε λίγο αργότερα στην Kυψέλη. 

Eίχε τελειώσει. Ή μόλις άρχιζε. Eξαρτάται από ποιά σκοπιά θα το έβλεπες. 

Eκείνο το βράδι ο Pωμανός κοιμήθηκε σαν βαρίδι. Oύτε ταραγμένα όνειρα ούτε τίποτα. Kαι την άλλη μέρα είχε μια ψυχρή αποφασιστικότητα σ' όσα έκανε. Σαν να ήταν έτοιμος από καιρό. Nαι, υπήρχε εκείνη η περίεργη αίσθηση ότι το πράγμα προετοιμαζόταν μέσα του εδώ και αιώνες, και τώρα είχε φτάσει η κρίσιμη στιγμή. Tόσο απλό. 

Πήρε το αεροπλάνο από το Eλληνικό και την επομένη περιφερόταν στην ξένη πόλη όπου είχε έρθει ― εδώ όπου είναι ακόμα ― σαν χαμένος. Ένιωθε ένα σφίξιμο, ένα βαρύ μάγκωμα, αλλά και ένα είδος εορταστικής διάθεσης που πάφλαζε πίσω απ' το στέρνο του. Σε μικρές, ενθουσιώδεις δόσεις. 

Aκόμα τη νιώθει. Aν και, πιο δυνατή απ' τη δεύτερη μέρα και μετά, από τότε που πήρε τηλέφωνο τον Mίνωα και του ανακοίνωσε την απόφασή του. 

Kάποια άλλη μέρα, τηλεφώνησε και στην Kατερίνα για να την αποχαιρετήσει. Kι έμεινε κι ο ίδιος κατάπληκτος, όταν κατάλαβε ότι κυλούσαν δάκρυα στα μάγουλά του, τη στιγμή που κατέβαζε τ' ακουστικό. 

Mέρα με τη μέρα, το σφίξιμο χαλαρώνει όλο και πιο πολύ. Γίνεται άλλος άνθρωπος. Aφήνεται. 

Θα αφεθεί εντελώς στο τέλος. 

Κι ο ενθουσιασμός μέσα του, η εορταστική του διάθεση, θα βρει χώρο να φουντώσει. 

Xτες βράδι, σ' ένα τζαζ κλαμπ πίσω από την πλατεία Pέμπραντ, γνώρισε μια Aγγλίδα, που δουλεύει σ' ένα ταξιδιωτικό γραφείο. H σχέση τους θα έχει μέλλον, πάει στοίχημα. Yπάρχει μια σπίθα, μια υπόσχεση φωτιάς, που σαν να καραδοκεί να τους τυλίξει. Eκτός κι αν τον τυφλώνει η επιθυμία του να εγκατασταθεί εδώ, στο Άμστερνταμ. 

Mε τα λεφτά που έχει στην Tράπεζα, μπορεί να ζήσει άνετα κάνα δεκάμηνο ακόμα. Kαι μετά, αν δεν τα καταφέρει να ριζώσει εδώ πέρα, υπάρχει πάντα η πιθανότητα να πάει Σικάγο, όπου μένει ο παιδικός του φίλος, ο Tάσος. 

H άλλη εναλλακτική είναι να γυρίσει πάλι Eλλάδα και να χαθεί σε κάποια μικρή πόλη, εκτός Aθηνών. Σε κάτι σαν την Kαρδίτσα, απ' όπου κατάγεται. Kι αν δεν τ' αντέχει, Πάτρα. Σημασία έχει να σβήσει το παρελθόν. 

Eίναι καθισμένος σ' ένα παγκάκι, στη Λάιτσεπλέιν, και παρακολουθεί τον φαλακρό ζογκλέρ που κυλάει μια γυάλινη σφαίρα πάνω στο φιδίσιο σώμα του, στην απέναντι πλευρά της πλατείας. Tον παρακολουθεί αφηρημένα, γιατί έχει τον νου του στη Σήλια, που όπου νά 'ναι θα εμφανιστεί, ακριβής στην ώρα του ραντεβού τους. 

Tα πράγματα θα πάνε καλά μαζί της και με την πάροδο του χρόνου όλα θα ξεχαστούν. Eίναι σίγουρος. Προς το παρόν, η τελευταία επιχείρηση παραμένει τυπωμένη ανάγλυφα στη μνήμη του, όπως οι σφραγίδες των κτηνοτρόφων στο κρέας των αγελάδων. Θα ξεθωριάσει σταδιακά κι αυτή όμως. Πάντα έτσι γίνεται. 

H ζωή είναι ωραία, έτσι δεν είναι;



Τέλειωσε το κολύμπι. Βγαίνω στην ακρογιαλιά και ξαπλώνομαι στην άμμο. Νιώθω σ' όλο μου το κορμί την ευεργετική ζεστασιά της. Στα πόδια μου φλοισβίζει παιχνιδιάρικο το κύμα. Πάνωθέ μου ο ζωοδότης ήλιος και κάτι λευκορόδινα ταξιδιάρικα συννεφάκια. Ανασαίνω ηδονικά και κλείνω τα μάτια μου.

Ευδαιμονία. Έκσταση. Νιρβάνα. Όλα στήνουν, όλα αλαργεύουν. Ο ήχος των αυτοκινήτων από πάνω, από την εθνική οδό, φτάνει σα βουητό απόμακρο. Οι φωνές των λουσμένων τριγύρω γίνονται κι αυτές ένας ακαθόριστος βόμβος.

Χάνω την αίσθηση του παρόντος. Η σκέψη αλαργεύει κι αυτή, βυθίζεται κι απομυζά από το παρελθόν, ένα γοητευτικό μακρινό παρελθόν. Πόσα χρόνια πριν; Δεν έχει σημασία.

Βρισκόμαστε στον "Μπάτη". Μ' εκείνο τ' ωραίο παλικάρι. Δανεικός έρωτας. Δε μου ανήκει. Όμως από καιρό είμαι ερωτευμένη μαζί του. Οι εφηβικοί έρωτες δεν έχουν λογική, δεν έχουν υστεροβουλία κι απώτερους σκοπούς. Ο έρωτας για τον έρωτα. Το μεθύσι της νιότης. Η έλξη της γοητείας του. Μα κι εκείνου του αρέσω. Συχνά μου κάνει κομπλιμέντα. Είμαστε κι ένα τέλειο ζευγάρι στο βαλς. Το κορμί του αψεγάδιαστο, αθλητικό, αγαλμάτινο. (Ο έφηβος των Αντικυθήρων; Ο Ερμής του Πραξιτέλη;) Τώρα ηλιοκαμένο και υγρό φαντάζει ακόμα ωραιότερο, αναδεικνύεται σε όλο του το μεγαλείο.

Ξαφνικά κάτω από το ντους τα χείλη του ενώνονται με τα δικά μου. Το πρώτο μου φιλί· το πιο αγνό, το πιο παθητικό φιλί μου. Ένα υγρό, αρμυρό, πολύτιμο φιλί. Απ' αυτή τη μηδαμινή απόσταση τον κοιτάζω μέσα στα μάτια, μισόκλειστα, γαλανοπράσινα, υπέροχα, θα μείνει ανάμεσα μας το μυστικό αυτού του μεθυστικού φιλιού, κι εξαιτίας αυτού θα τον ονομάσω "ο κύριος καθηγητής".

Το επόμενο καλοκαίρι, στα πάτρια εδάφη πια, Αύγουστο μήνα κατεβαίνουμε από τ' ορεινό χωριό στην Αγία Τριάδα για ένα διαφορετικό πρωινό, για ένα θαλάσσιο μπάνιο. Μεγάλη, χαρούμενη παρέα, κορίτσια κι αγόρια. Φοιτητές και μαθητές - μαθήτριες στην καλοκαιρινή ανάπαυλα. Τι φως! Τι θάλασσα! Τι χαρμονή! Και νιάτα. Πόση νιότη! Πόση ξεγνοιασιά! Πόση ανέφελη ευτυχία! (μέσα στην αφέλεια της).

Ξεπλένομαι κάτω από το ντους (και πάλι). Κοντά ο Βάσιας, ο Μίμης, ο Χρήστος. Ο Χρήστος λέει· "θα 'θελα να ήμουν το ντους". Ο Βάσιας πιο έξυπνος, πιο αισθησιακός, με κοιτάζει με σημασία και λέει· "εγώ θα ήθελα να ήμουν το νερό". Είμαστε ήδη ερωτευμένοι, έχουμε ένα δεσμό εδώ κι ένα μήνα. Χτες στο πάρτυ του στο μισόφωτο ανταλλάξαμε τόσα φιλιά και βωβούς όρκους πίστης κι αγάπης ατέλειωτης!

Το μοναδικό μας κοινό μπάνιο. Το ερχόμενο καλοκαίρι η ερωτική μας ιστορία ήταν κιόλας παρελθόν. Τέλειωσε άδοξα, όπως οι πιο πολλοί πρώτοι έρωτες. Του άρεσε και σιγομουρμούριζε το τραγούδι "Όταν μι' αγάπη που νόμιζαν αιωνία / φτάσει μοιραία στην παρακμή". Όχι, η αγάπη τους δεν είχε φτάσει στην παρακμή. Το μυαλουδάκι τους ήταν ακόμα άπηχτο κι η καρδούλα τους επιπόλαιη, κι έριξαν την πέτρα πίσω τους.

Κι η ζωή τράβηξε μπροστά με τους δικούς της νόμους και τις απαιτήσεις. Με τα καθημερινά της, με τις σπουδές, με τις χαρές και τις λύπες, με τις διασκεδάσεις και τις μικροστενοχώριες, με τις εναλλαγές της, με καινούριους έρωτες, που διαγράφουν τις παλιές — κι όμορφες ακόμα — αγάπες.

Η σκέψη κάνει μερικά άλματα χρόνων μπροστά. Είμαι πια φοιτήτρια. Κοντά είκοσι χρονώ. Και πάλι με το αγόρι μου βρίσκομαι σε μια ερημική αμμουδιά, ανάμεσα Περαία και Αγία Τριάδα. Έχουμε κολυμπήσει, έχουμε παίξει με το κύμα. ("θαλασσολαγνεία" δεν το λέει ο Μυριβήλης;) Έχουμε κάνει μακροβούτια, έχουμε χορτάσει ήλιο και θάλασσα και φιλιά και πεθυμιές.

Ξαπλωμένοι στην άμμο, πλάι πλάι αντικρίζουμε το απέραντο γαλάζιο του ουρανού, χαιρόμαστε το φλογερό χάδι του ήλιου, αναπαυόμαστε στη μακαριότητα και την ευτυχία της στιγμής. Το χέρι του ψάχνει το δικό μου, φωλιάζει μέσα. Τα χέρια σφίγγονται.

Έχω κλείσει τα μάτια κι αφήνω το χρυσάφι του ήλιου να φιλτράρεται μέσ' από τα βλέφαρα μου. Νιώθω πολύ κοντά στο μάγουλο την καφτή του ανάσα. Το χέρι του λεφτερώνεται απ' το δικό μου και ψάχνει θωπευτικά κι ανυπόμονα το κορμί μου. Μου ψιθυρίζει ερωτόλογα γλυκά και χαμηλόφωνα στ' αυτί. Ύστερα τον νιώθω μ' όλο του το έαρος πάνω μου. Μισανοίγω τα μάτια. Ο ήλιος θρυμματίζεται σε ιριδισμούς στις βλεφαρίδες μου. Βλέπω βαθιά μες στα δικά του την αστραψιά της τρέλας και του πόθου.

Η θάλασσα, το ηλιοφώς, η αρμύρα, η γλυκιά κούραση. Αισθάνομαι να διαλύομαι σιγά σιγά. Ωστόσο βγαίνω από τη νάρκη και την αποχαύνωση. Τον θέλω κι όμως τον απωθώ. Τον ποθώ κι όμως τον αποτινάζω από πάνω μου. Δεν έχει έρθει το πλήρωμα του χρόνου. Είμαι πρόθυμη, μα δεν είμαι έτοιμη να δοθώ. Όχι τώρα, όχι έτσι. Δεν ξέρω τι αποζητά η ψυχή μου. Ποιο δέσιμο, ποια βεβαιότητα, ποια έγκριση και από πού. Όλα είναι θολά κι αξεδιάλυτα. Κάτι άγουρο και απρόσιτο, κάτι πολύ ατίθασο υπάρχει ακόμα μέσα μου.

— Α να χαθείς βλαμμένο, ηλίθιο.

Ανοίγω τα μάτια μου. Είναι το κοριτσάκι στη διπλανή παρέα, που το 'έρεξε ο μικρότερος αδερφός. Ένα άλλο μι-κρό ξεφωνίζει «το καράβ’ το καράβ΄». "Γιάννη, όχι τόσο βαθιά"· η φωνή μιας μάνας.

Οι ρόδες των αυτοκινήτων στην άσφαλτο και τα κορναρίσματα με ζαλίζουν.

Ο ήλιος τώρα κατακαίει.

Κοιτάζω το ρολόι μου. Έντεκα και μισή. Πώς πέρασε η ώρα! Πώς πέρασαν τα χρόνια!

Πρέπει να πηγαίνω. Να πλυθώ, να ντυθώ, να ετοιμάσω το μεσημεριανό. Να συνεννοηθούμε με τα παιδιά για τη βραδινή έξοδο.

Για λίγο λιποτάκτησα απ' το χρόνο κι απ' τον τόπο κι από το "καθήκον".

Ανεβαίνω την ανηφόρα με τη γεύση μιας γλυκόπικρης νοσταλγίας.

Μαρτιάτικο πρωινό στη βορινή πατρίδα μου. Ο ου-ρανός μουντός, βαρύς. Πίσω από ένα μπλάβο σύννεφο ο δίσκος του ήλιου ασημής, ίδιος φεγγάρι. Ο ορίζοντας πέρα απ' τη θάλασσα χάνεται στην καταχνιά. Ψυχρό αεράκι. Σφίγγω το μπουφάν μου κι ανεβάζω μέχρι ψηλά το φερμουάρ.

Θ' αρχίσω την περιήγηση μου από την Τσιμισκή. 

Στρίβω στο δρόμο. Δεξιά μου κατάστημα γυναικείων ρούχων OLD POST. Πλάι η πόρτα, η γνώριμη μου πόρτα του ταχυδρομείου. Μα εκεί πλάι ήταν το γραφείο του πατέρα. Πόσες φορές δε χώθηκα εκεί μέσα! Στο γραφείο του ο πατέρας σκυμμένος πάνω από χαρτιά, και κάθε λίγο τη δουλειά του να τη διακόπτουν τηλεφωνήματα. Οι πελάτες του από την επαρχία. "Αντιπρόσωπος των ταινιών της Σκούρας Φιλμς στη Βόρειο Ελλάδα". (Έτσι με είχαν μάθει ν' απαντώ στο Δημοτικό, σαν με ρωτούσαν για τη δουλειά του). Η Πέπη χτυπάει στη γραφομηχανή. Πάνω η θεία Άννα δουλεύει στο κοντρόλ των ταινιών, κόβει, κολλάει. Ο Γιάννης είναι στην αποθήκη. Εκεί οι ταινίες, εκεί και οι φωτογραφίες, που μπαίνουν μπροστά στους κινηματογράφους, οι διαφημιστικές. Έχω το λέφτερο να διαλέξω όσες κι όποιες θέλω. Εκείνα τα χρόνια ήταν που πήρα το Μάρλον Μπράντο "Ζαπάτα", το Ρίτσαρντ Μπάρτον από το "Ξαδέρφη μου Ραχήλ", τον Τζόζεφ Κότεν από τη "Μονομαχία στον ήλιο", τον Γκάρυ Κούπερ με την Ίνγκριθ Μπέργκμαν στο "Για ποιον χτυπά η καμπάνα", τον Γκρέγκορυ Πεκ με την Άβα Γκάρντνερ στο "Κιλιμάντζαρο" κι άλλους κι άλλους περισσότερο ή λιγότερο γνωστούς. Κινηματογραφικοί θρύλοι κι όνειρα αποτυπωμένα στην ασπρόμαυρη φωτογραφία.

Τώρα λοιπόν ο χώρος είναι το OLD POST. Κάτι κρύες κούκλες με κακόγουστα πυργωμένα μαλλιά. Τα ρούχα δε μ' ενδιαφέρουν, δεν είναι της στιγμής.

Προχωρώ. Ο Τερκενλής υπάρχει ακόμα εκεί, αλλά πολύ πιο λουξ. θυμάμαι που τρώγαμε τις τυρόπιτες μετά τις παρελάσεις. Ο κινηματογράφος Τιτάνια δεν υπάρχει. Κατάστημα κι αυτός. Πλάι η Αγία Ελεούσα ενσωματωμένη, καταχωνιασμένη — πες — στο καινούριο κτίριο.

Ο Φλόκας έγινε το κατάστημα DIL. Ο Φλόκας, από τον οποίο αγόραζε ο πατέρας τα γλυκά, τις λιχουδιές των παιδικών μας χρόνων. Του Αγίου Δημητρίου, που ήταν η δεύτερη γιορτή μου, η μικρή μου γιορτή, από κει θα έπαιρνε την καθιερωμένη ροζ τούρτα με φράουλες. Εκεί έπρεπε να καθίσει ο Ντόντος, γιατί έλεγε ότι αν δεν καθίσει μια μέρα πίσω από τη βιτρίνα του Φλόκα να πάρει το γλυκό του και να χαιρετάει τους γνωστούς του, που περνούσαν απ' έξω, ήταν σαν να μην την έζησε εκείνη τη μέρα. Πάει λοιπόν κι αυτός.

Ασυναίσθητα στρέφω το κεφάλι αριστερά, στο ζαχαροπλαστείο του Λίγδα. Άλλη ιστορία με παρακλάδια. Κάποιο καλοκαιριάτικο βράδυ καθίσαμε εκεί με τη μάνα και τα λέγαμε. Συζήτηση φιλοσοφικοκοινωνική. Πού είχαμε καταλήξει; Ανάμεσα στ' άλλα θυμάμαι που λέγαμε πόσο ταιριαστός μπορεί να είναι ένας γάμος, όταν η γυναίκα είναι πιο μορφωμένη ή πιο καλλιεργημένη απ' τον άντρα. Τα είχαμε λίγο χαμένα και οι δύο μας. Παραμονές που θα έφευγα (για πάντα δυστυχώς) για την Αθήνα να εργαστώ. Παραμονές ενός πικρού χωρισμού μας. Διαβάζω την επιγραφή του καταστήματος, που διαδέχθηκε το ζαχαροπλαστείο, AVANTI.

Πιο κάτω η Εκάλη, το καφενείο, όπου σύχναζαν οι νεαροί — αθλητές κυρίως — του καιρού εκείνου. Ήταν και κάπως μάγκες και πειραχτήρια. Κι εγώ, σαν περνούσα από κει, κοπελίτσα, θαρρώ πως έχανα λίγο το βήμα μου, απόφευγα να κοιτάξω, αλλά κατά κανόνα θα τίναζα και το μαλλί με μια λοξή και προς τα πίσω κίνηση του κεφαλιού. Δεν υπάρχει πια. Δεν ξέρω τι τοιμάζονται να το κάνουν. Βλέπω δυο εργάτες ανεβασμένους σε σκάλες να ξηλώνουν κάποια παλιότερη επιγραφή.

Σειρά καταστήματα εκεί που παλιότερα ήταν ο Μπερμπεριάν. Πού ακριβώς δεν μπορώ να εντοπίσω. Ο Μπερμπεριάν. θρυλική φιγούρα. Μελαψός, με τα μουστάκια του, σωματώδης και κομματάκι άγριος, μου φάνταζε στα μικράτα μου. Το πρώτο μαγαζί, απ' όπου άρχισα να ψωνίζω μοναχή μου. Και τι δεν ψώνιζα; Σακουλάκια μαστίχα χιώτικη (κρυφά αυτά). Σκαλιστά (κάποιοι τα λέγανε και ζωγραφιές), όμορφα σκαλιστά, αγγελούδια, παιδάκια, φασουλήδες, χέρια αέρα περιτριγυρισμένα με λουλούδια, καλάθια με μπουκέτα, τετράγωνα σκαλιστά με ζωάκια ή σκηνές παραμυθιών. (Τώρα δα θυμάμαι το "Με μια χτυπιά σκοτώνω εφτά". Ο ήρωας είχε εξουδετερώσει εφτά (!) αντιπάλους). Αργότερα — μαθήτρια — θ' αγόραζα τις πένες μου, τετράδια, μελάνι, μπλοκ, μπογιές και και... Από κει θα 'παιρνα φρεσκοκομμένο τον (τότε) "τούρκικο" καφέ για τη γιαγιά.

Συνεχίζω την οδοιπορία μου. Άφαντο το γαλακτοπωλείο του Γκιγκιλίνη. Πότε πότε καθόμασταν εκεί τα βράδια με την παρέα μετά από κάποιες καλλιτεχνικές εκδηλώσεις. Το γιαούρτι μέσα σε πήλινες τσανάκες. Τρώγαμε τουλούμπες με καϊμάκι κι εκμέκ κανταΐφι, γνήσιο μαστιχάτο, κι άλλα ανατολίτικα γλυκά. Πότε πότε ο πατέρας έφερνε και ασουρέ από κει. Ύστερα έγινε Χορτοφαγία. Φάγαμε κάποια βράδια με τον άντρα μου σε ταξίδια μας. Τώρα διαβάζω την ταμπέλα του καταστήματος "SAKS" (κι εδώ ρούχα), και πλάι κάποιο κατάστημα ειδών δώρων.

Φτάνω μέχρι την εκκλησιά που εκκλησιαζόμασταν μικρές, τη Νέα Παναγιά. Εξωτερικά ακόμα κι αυτή έχει αλλάξει. Γυάλινες πόρτες ασφαλείας από πάνω μέχρι κάτω και φύλακες απ' έξω. Έχει πολύτιμες εικόνες η εκκλησιά του 17ου αιώνα μέσα. Έχει κι ένα αξιοπρόσεχτο ξυλόγλυπτο τέμπλο. Πόσες φορές το είχα περιεργαστεί μικρούλα, καθώς άκουγα τα ακατανόητα ακόμα για μένα, αλλά υποβλητικά λόγια και ψαλμούς της λειτουργίας! Πηγαίνω προς τ' αριστερά, στο γυναικωνίτη. Εκεί τα στασίδια, που μας έστελναν η γιαγιά κι η μητέρα να τους κρατήσουμε θέση, για τις πολύωρες ακολουθίες της Μεγάλης Βδομάδας. Εμείς καθόμασταν, άμα παρακουραζόμασταν, κάτω στο ξύλινο βάθρο τους ή στα σκαλιά του άμβωνα. Τώρα έχουν προστεθεί κι άλλα καθίσματα. Να κι η μεγάλη εικόνα της Παναγιάς μ' ένα σωρό τάματα γύρω τριγύρω, μάτια, χέρια, πόδια, καρδιές, κάτι ολόσωμα παιδάκια. Ίδια κι απαράλλαχτη η Παναγιά, όπως μου φάνταζε τότε. Μεγαλομάτα, συμπονετική, γεμάτη κατανόηση, συγκατάβαση κι άφεση για τα παιδικά μας κρίματα, γεμάτη οίκτο για τη δύστυχη πολύπαθη ανθρωπότητα. Και τότε, τη Μεγάλη Πέμπτη και τη Μεγάλη Παρασκευή, θα 'παιρνα όρκο πως τα μάτια της στάλαζαν δάκρυα μητρικά. "Ω γλυκύ μου έαρ, γλυκύτατόν μου τέκνον, που εδυ σου το κάλλος; ... ή Παρθένος θρηνωδούσε γοερώς". Πνίγω τα δικά μου δάκρυα, καθώς ασπάζομαι την εικόνα.

Βγαίνω και τραβώ για τη Διαγώνιο. Απέναντι από την εκκλησιά ο κινηματογράφος Ηλύσια παραμένει. Στην αρχή της οδού Βύρωνος δεξιά υπάρχει ακόμα το φωτογραφείο Paolo. Ο πατέρας καμάρωνε για τις κόρες του και συχνά μας πήγαινε εκεί για φωτογράφιση. Στην άλλη γωνιά το ζαχαροπλαστείο "Ρωσικόν", απ' όπου παράγγελνε ο πατέρας τα παγωτά, για να δροσιστούμε τις θερμές μέρες του καλοκαιριού, πριν φύγουμε για το χωριό, έγινε υποκατάστημα της Εθνικής Τράπεζας της Ελλάδος.

Ωστόσο το σπίτι της Βύρωνος, το σπίτι μας υπάρχει. Το σπίτι αυτό, που είναι το μόνο σπίτι, που βλέπω στα όνειρα μου, το σπίτι που στον ξύπνο μου το αναθυμάμαι χιλιοστό προς χιλιοστό, σπιθαμή προς σπιθαμή, την κάθε άκρη και γωνιά του, όλες τις λεπτομέρειες της διαρρύθμισης του, στέκει εκεί ακόμα πιο παλιό, αλλ' ανθίσταται ηρωικά στην πρόοδο και τον εκσυγχρονισμό. (Ως πότε άραγε; Μήπως είναι η τελευταία φορά που το αντικρίζω;) Βέβαια κάποιες αλλαγές έχει υποστεί. Του έχουν αλλάξει την εξώπορτα. Και κάτω, εκεί που ήταν το διαμέρισμα του Παυλίδη, είναι το ΗΛΙΟΤΡΟΠΙΟ, Jazz Club. Από το μπαλκόνι της κρεβατοκάμαρας μας μέχρι το πλαϊνό μπαλκόνι του σαλονιού κρέμεται ένα μεγάλο ξέθωρο πανό, που γράφει "Φροντιστήριο Γκεσούλη".

Τι παιχνίδια δε γνώρισε εκείνο το μπαλκόνι της παιδικής κρεβατοκάμαρας! Πόσες φορές αργότερα ακουμπισμένες στα κάγκελα του δε χαζέψαμε τους περαστικούς και δε ρομαντζάραμε τις έναστρες νύχτες! Εκεί θυμάμαι ο Πετράκης μου τίναξε κάποτε ένα ραβασάκι τυλιγμένο γύρω σε μια καραμέλα και συχνοπερνούσε σφυρίζοντας κάποιο σκοπό της εποχής. Από κει είδα το Γιώργο να περνάει πάνω σ' ένα παιδικό ποδήλατο, για να με κάνει να γελάσω. Ήταν στις καλές μας μέρες, θεέ μου, πόσα δεν έχω να θυμάμαι και να νοσταλγώ! Χαρές, λύπες, περιστατικά, ερωτικούς νεανικούς καημούς.

Τα σπίτια όμως της Μαριάννας και της Γιάννας, των φιλενάδων μας, το σπίτι της Σίας δεν υπάρχουν πια. Τα γκρέμισαν. Κι εκεί βρέθηκαν ένα σωρό ερείπια Ρωμαϊκά. Περιφραγμένος ο χώρος, θαρρώ πως διάβασα ότι εκεί είναι και το Στάδιο, όπου μαρτύρησε ο ‘Αι Δημήτρης. Χαλάλι το γκρέμισμα.

Απέναντι ανοίγεται η πλατεία Ναυαρίνου με καφετέριες ένα γύρο, με συντριέάνι μπροστά. Ένα αγοράκι με τα χέρια στη μέση τινάζει νερό από το στόμα του και από το πουλί του. Ένα δύο παγκάκια. Πλακόστρωτη όλη η πλατεία, όχι σαν παλιά, που ήταν γεμάτη χωμόλοφους και γινόταν λασπότοπος, σαν άρχιζε ο "κατουρλόκαιρος".

Ο γερο-πλάτανος! Κι αυτός υπάρχει. Σεβάστηκαν την ηλικία και την πολύχρονη ιστορία του. Τον περιτριγύρισαν και με κάγκελα. Πολλά είδε, πολλά άκουσε, πολλά έκρυψε στη μακρόχρονη ζήση του. Τώρα τον τιμούν. Δεν υπάρχει βέβαια η βρύση πλάι του. Τί να γίνει! Αναστενάζω.

Διασχίζω την Απελλού και βγαίνω στην Πολωνίας. Εκεί αριστερά το σπίτι της Χαρίκλειας. Κι αυτό αντιστέκεται. Εκείνη δεν άντεξε, δεν τα κατάφερε ν' αντισταθεί στην κατα-ραμένη αρρώστια, που την στέρησε για πάντα, οριστικά και αμετάκλητα, απ' όσους την αγαπούσαμε.

Η Χαρίκλεια, η καλή μου φιλενάδα και συμμαθήτρια του Δημοτικού.

Πόσες φορές δεν παίξαμε, πόσες φορές δεν κάθισα στη βεράντα τους, μια μεγάλη βεράντα στον τελευταίο όροφο, πνιγμένη στις τριανταφυλλιές και στις γαριφαλιές, στο άρωμα του γιασεμιού! Εκεί και μια κουνιστή πολυθρόνα. Εκεί με κέρναγε η μητέρα της, μια γλυκιά Σμυρνιά οικοδέσποινα, το γλυκό του κουταλιού με το κρύο νερό και την πορτοκαλάδα. Και μας παρακολουθούσε γεμάτη στοργή με τα γαλάζια μητρικά της μάτια. Εκεί θυμάμαι — αχνή φιγούρα — και τη Σμυρνιά γιαγιά της.

Λεπτή, σβέλτη γερόντισσα, με λευκασμένα μαλλιά, αλλά πάντα νεανική καρδιά, με αστείρευτο γέλιο και καλοσύνη. Έσμιγε τα λιπόσαρκα χέρια της, γελούσαν τα μάτια της, που είχαν αντικρίσει την καταστροφή της Σμύρνης, και ρώταγε: "Λοιπόν, τι κάνουν τα παιδάκια; Μπράβο, μπράβο, παίξετε τώρα εσείς".

Συνεχίζω βιαστικά το δρόμο μου. Με ζώνουν, με πνίγουν τόσες εικόνες, τόσες νοσταλγικές στιγμές παιδιάστικης ευδαιμονίας. Προσπερνώ την Αγία Σοφία και στρίβω αριστερά.

Να και τα Διονύσια. Ποια Διονύσια δηλαδή. Άλλο κατάστημα, παιδικών ρούχων αυτή τη φορά, το ΒΙΜΒΟ.

Στα Διονύσια έδινε ταινίες ο πατέρας και συχνά βρισκόμασταν στην παλιά αίθουσα του κινηματογράφου. Στην πόρ-τα στέκονταν ο γερο-Δαρβέρης ή σπανιότερα ο Τάσος και πάντα πάντα ο Γρηγόρης, που έκοβε τα εισιτήρια. Κοντός, σγουρομάλλης, λίγο κακομούτσουνος, αλλά γεμάτος συγκαταβατική καλοσύνη για μας, τα παιδιά του Δημοσθένη.

Ξαναβγήκα στην Τσιμισκή και κατευθύνομαι προς το ξενοδοχείο. Φτάνει πια! Όχι άλλες αναμνήσεις, όχι άλλες συγκρίσεις, όχι άλλα ξαφνιάσματα.

Λοιπόν, τούτος ο δρόμος έγινε δρόμος καταστημάτων, εδώ χτυπάει η εμπορική καρδιά της θεσσαλονίκης. Κάποτε, έφηβοι, τα Κυριακάτικα βράδια με την παρέα μας σουλατσέρναμε πάνω κάτω, πάνω κάτω, ώσπου να εξαντλήσουμε τα θέματα της συζήτησης και τα δύστυχα ποδαράκια μας. Εδώ ήταν το "νυφοπάζαρο".

Χθες το βράδυ περπατούσαμε στην παραλία.

Άλλα μας περίμεναν εκεί. Καφετέριες και μπαράκια, μπαράκια και καφετέριες. Εκεί ακόμα ένας Τόττης. Ο Τόττης, που έχει κυριαρχήσει, αυξάνεται και πληθύνεται κι έχει κατακυριεύσει τη Σαλονίκη. Σίγουρα την πλατεία Αριστοτέλους .

Η παραλία, που προσφέρονταν για ήρεμους περίπατους, για μόνωση, για περισυλλογή, για χαλάρωση, σφύζει από ζωή, από τη ζωή του νεαρόκοσμου, του φοιτητόκοσμου. Τόπο στα νιάτα, αλλά σε ποια νιάτα το πιο πολύ; Γεμάτο το πεζοδρόμιο και τα κέντρα πανκιά, φρικιά, μακρύ μαλλί, σκουλαρίκια, βωμολοχία, με κορόνα το "ρε μαλάκα" και το "γαμώ το". Άγρια νιάτα, ατίθασα και βιαστικά.

Και μόνο εκεί, κατά το τέλος του δρόμου, κατά το Λευ-κό Πύργο, ένα δυο ζευγαράκια, που περπατούν αγκαλιασμένα, θυμίζουν παλιό καλό καιρό. Τα νεαρά ερωτευμένα παιδιά, τόσο ξέγνοιαστα, τόσο ανίδεα, τόσο όμορφα, τόσο αθώα για το αύριο αυτού του έρωτα...

Μια τελευταία γλυκιά εντύπωση, που όμως δεν είναι αρκετή να σβήσει, να αναιρέσει όλες τις προηγούμενες εικό-νες της αλλοίωσης, της αλλοτρίωσης της πόλης. "Ή πόλις εάλω".

Κι εμείς αλωθήκαμε. Από τον καιρό κι από τις περιστάσεις. Κι από τις αποστάσεις. "Η πόλις θα με ακολουθεί".

Όμως θα παρεμβαίνουν αυτές οι εικόνες της αλλαγής και της μεταμόρφωσης και της παραμόρφωσης...

Το αίμα μου, η ψυχή μου, η καρδιά μου ζυμώθηκαν μ' αυ-ή την πόλη. Το δικό της οξυγόνο, όπου κι αν βρίσκομαι, κυκλοφορεί στα πνεμόνια μου, το δικό της θαλασσινό άρωμα αναπνέω. "Όπου κι αν πάω με πληγώνει".

Και τώρα αναρωτιέμαι, αν θα επιστρέψω, αν θα ξαναγυ-ρίσω ποτέ κοντά της. Το καινούριο της πρόσωπο, το μακιγιαρισμένο της πρόσωπο με τρομάζει και μ' απωθεί.

Ξένη λοιπόν στην πόλη μου.
Πότε θα ξαναρθώ;
Αν θα ξαναρθώ.
Γιατί να ξαναρθώ;
Να ξαναρθώ;

 
Η Λίνα έκανε τα σχέδια της για το χορό. Της το είχε τάξει ο πατέρας, θα την πήγαινε εκείνο το Σαββατόβραδο στο χορό του Ελληνογαλλικού Συνδέσμου. Ήθελε να την ανταμείψει κιόλας έτσι, να δείξει και τη δική του ευαρέσκεια, που είχε πάει τόσο καλά στα διαγωνίσματα του Α' εξαμήνου εκείνης της χρονιάς. Άριστα σ' όλα τα μαθήματα.

Και τώρα προετοιμαζόταν για το χορό. Αποφάσισε να βάλει το πράσινο φόρεμα το βελούδινο. Εκείνο το βαθυπράσινο χρώμα ταίριαζε τόσο πολύ με τα μαλλιά της! Τονίζονταν κάτι χαλκοκόκκινες ανταύγειες, που έκαναν, σαν ήταν φρεσκολουσμένα.

Έπειτα η θεία Ουρανία της το 'χε ράψει με πολλή τέχνη αυτό το φόρεμα. Ήταν καλή μοδίστρα, μα σίγουρα σ' εκείνο εκεί έβαλε όλο της το μεράκι. Αναδείκνυε τη λεπτή ψηλή σιλουέτα της. Βέβαια το ντεκολτέ δεν ήταν τόσο χαμηλό, όσο θα το ήθελε η Λίνα. Μα η θεία σ' αυτό το ζήτημα ήταν ανένδοτη. Ήταν και πειραχτήρι. Έτσι και της ζητούσε κανένα πιο τολμηρό άνοιγμα, έλεγε μισοαστεία μισοσοβαρά: "Α, δεν το 'ξερα τώρα. θα κάνουμε και μια τρύπα μπροστά να φαίνεται το σούτκο σας". Η λέξη — μάλλον σλαβικής προελεύσεως — δεν δυσκολευόσουν να καταλάβεις τι σήμαινε... Και την πρόφερε μ' ένα παχύ σίγμα: "chούτκο".

Έλουσε τα μαλλιά της και τα ξέπλυνε με λεμονί, να γυαλίσουν. Με το χέρι βοήθησε τις άκριες τους να γυρίσουν προς τα μέσα. Σε λίγο ξεχύνονταν πλούσια και κυματιστά στους ώμους της. Έβαλε στη μύτη της και στα μαγουλά της λίγη πούδρα. Και πέρασε με λίγη Nivea τα χείλη της. Ήταν πολύ μικρή ακόμα για κραγιόν. Πριν λίγους μήνες είχε κλείσει τα δεκαπέντε.

Αυτές ήταν όλες κι όλες οι προετοιμασίες της, αυτή η κοκεταρία της.

Περίμενε να χορέψει (κυρίως αυτό), να πιει (πολύ μετρημένα), να φλερτάρει (πίσω από την πλάτη του πατέρα), χωρίς να ξεπεράσει τα όρια.

Στις 10.00 βρισκόντουσαν στο Σύνδεσμο. Διάλεξε ο πατέρας ένα τραπέζι, όχι πολύ κοντά στην πίστα και στην ορχήστρα, και καθίσανε.

Με τους πρώτους ήχους της μουσικής σηκώθηκαν κι άρχισαν να χορεύουν. Πρώτα τανγκό. Παραδοσιακά η σειρά εκείνα τα χρόνια ήταν: τανγκό, μπλουζ, ρούμπα, μάμπο, σάμπα κι οπωσδήποτε κανένα βαλς.

Πρόσεξε κάποιο παλικάρι με στολή φοιτητή της Στρατιωτικής Ιατρικής να την παρακολουθεί και να την κοιτάζει επίμονα. Είχε ένα συμπαθητικό πρόσωπο, γλυκά μάτια κι ένα καστανόξανθο μουστάκι, που χρύσιζε πάνω από καλογραμμένα χείλη. Φυσικά περιβάλλονταν και την αίγλη της στολής. Δε χαμήλωσε το βλέμμα της. Αλλά κι αν το χαμήλωσε, πάλι κάθε φορά, που έστρεφε προς τα κει, τα μελένια μάτια την παρακολουθούσαν.

Όσο τον έβλεπε, τόσο πιο συμπαθητικός της φαινόταν. Τέλειωσε το τανγκό. Τώρα τα ζευγάρια χόρευαν ρούμπα.

Θέλω ρούμπα να χορεύω
με το νου να ταξιδεύω
να πηγαίνω σ' άλλες χώρες...

Εκείνος κι η Λίνα πάντα κοιταζόντουσαν.

Το ίδιο και στο μάμπο.

Στη σάμπα, όσο επέτρεπαν οι τρελές φιγούρες, το φλερτ των ματιών συνεχίστηκε.

Κάποια στιγμή ο στρατιωτικός γιατρός βρέθηκε πάρα πολύ κοντά τους.

Ζύγωσε τον πατέρα και κοκκινίζοντας λίγο και τραυλίζοντας αρκετά είπε: "Κυ-κυ-κύριε Κωστίδη θα μπο-μπο-μπορούσα να χο-χο-χορέψω με την κο-κο-κόρη σας;"

Ο πατέρας συγκατένευσε χαμογελώντας.

Θεέ μου, σοκ για τη Λίνα! Όλη η γοητεία, όλη η μαγεία του φλερτ διαλύθηκε, ο ενθουσιασμός ξεφούσκωσε, σωριάστηκε το είδωλο.

Κι ετούτη η μικρή ιστορία θα μπορούσε να κλείσει εδώ. Μ' ετούτη την απογοήτευση.

Κι όμως είχε συνέχεια.

Χόρεψαν πάρα πολλούς χορούς εκείνη τη βραδιά.

Έπρεπε να του αναγνωρίσει ότι ήταν πολύ καλός χορευτής. Και στους μοντέρνους χορούς. Αλλά και στους παλιούς, και κυρίως στο βαλς. Ταίριασαν αμέσως. Κι εκείνη βαθμολογούσε τους καβαλιέρους κυρίως από την επίδοση τους στο βαλς.

Και πάλι η ιστορία θα μπορούσε να σταματήσει εκεί, με το τέλος αυτής της χορευτικής βραδιάς. Ωστόσο ο μοντέρνος, κοινωνικός, διαχυτικός πατέρας κάλεσε το γιατρό και στο σπίτι, να φάει μαζί τους κάποιο κυριακάτικο μεσημέρι.

Ήταν ορφανός από μητέρα, κι ο πατέρας του με τη μητριά του και τ' αδέλφια του ζούσαν μακριά σε άλλη πόλη. Λόγος που έκανε και τη μητέρα να συμπαθήσει ιδιαίτερα τον Τάκη.

Βγήκαν κάποιες φορές στο σινεμά. Πήγαν και σε χορούς με τη συνοδεία της μητέρας ή του πατέρα. Τους επισκέπτονταν επίσης συχνά στο σπίτι κάποια απογέματα.

Πολιορκούσε τη Λίνα. Κάποιο μεσημέρι της έδωσε κι ένα θερμό φιλί στο στόμα. Το πρώτο της φιλί με μουστάκι... σκεφτόταν. Και μάλλον της άρεσε.

Όμως το τραύλισμα του, το ξάφνιασμα, την πρώτη εκείνη άσχημη εντύπωση δεν μπορούσε να τα ξεπεράσει. Παρόλο που αργότερα διαπίστωσε πως αυτό το τραύλισμα μετριαζόταν ή κι εξαφανιζόταν τελείως, όταν ήταν ήρεμος και χαλαρωμένος. Ήταν ψυχολογικά κυρίως τα αίτια του.

Αλλά δεν ήταν το μόνο που τη σύγχιζε. Αν μέναν μόνοι, προσπαθούσε αμέσως να τη φιλήσει ή έφερνε το χέρι του στο στήθος της. Κι εκείνη την ενοχλούσε αυτό. Ήταν ακόμα μικρή, δεν είχε ωριμάσει σωματικά και ψυχικά, η λίμπιντο της δεν είχε ξυπνήσει. Κι έπειτα και μια ώριμη γυναίκα την θέλει την προεισαγωγή, τη μαγεία και την ατμόσφαίρα. Ο Τάκης προχωρούσε πολύ βιαστικά και αδέξια. Κι η Λίνα αντιδρούσε, "κλότσαγε". Ήθελε την ελευθερία και την αυτοδιάθεση της.

Είχε πρόσφατα διαβάσει το "Γιούγκερμαν" του Καραγάτση και ταύτιζε το γιατρό με το γιατρό της Βούλας, το Γιώργο Μάζη. Ώρες ώρες τον έβλεπε σαν ένα πολύ αντιπαθητικό κι ενοχλητικό πρόσωπο.

Δεν του το 'λεγε ωστόσο κατάμουτρα. Ήθελε να είναι ευγενική.

Εκείνος μάλλον δεν καταλάβαινε. Σίγουρα τις αντιδράσεις της στις απόπειρες του τις θεωρούσε παιδιάστικα καμώματα και πείσματα.

Όταν τύχαινε να βρίσκεται μακριά, στην πατρίδα του, έστελνε στη μητέρα της Λίνας, πάντα συμπονετικιά για την ορφάνια του, μακροσκελείς επιστολές για τον έρωτα και την τρυφερή αγάπη του για τη μικρή τους Λίνα. Ίσως μιλούσε εκεί μέσα και για γάμο.

Κάτι της είπε μια φορά σχετικό η μητέρα, κι εκείνη αποκρίθηκε πως δε θέλει ν' ακούει το "σ' αγαπώ" σε τεθλασμένη.

Πέρασαν τα χρόνια, ξεθώριασε η ανάμνηση.

Συναντήθηκαν μια φορά στην πλαζ της Βουλιαγμένης, όπου έκανε μπάνιο με τη φίλη της. Έμαθε πως ήταν παντρεμένη.

"Πού-πού είναι τα παι-παιδιά σου"; τη ρώτησε.

Παιδιά δεν είχε ακόμα. Την κοίταζε με πολλή συμπάθεια· συνάμα μ' ένα απόμακρο, βυθισμένο στο παρελθόν βλέμμα. Της θύμισε πόσο την αγαπούσε κάποτε. Όλη την οικογένεια, μα προπάντων εκείνη.

Ύστερ' από μερικά χρόνια ξανασυναντήθηκαν στην πλαζ, στ' Αστέρια, με τον άντρα της και το παιδί της αυτή τη φορά, την κορούλα της, που ήταν σχεδόν δυο χρονώ. Άνοιξε τα χέρια του διάπλατα, καθώς η μικρούλα έτρεχε μπροστά, να τη δεχτεί, και ρώτησε "κό-κόρη σου ή γγγιος σου;"

Τις προάλλες διάβασε στην εφημερίδα, στα Κοινωνικά, την αγγελία του θανάτου του. Παναγιώτης Μ. 68 ετών. Η σύζυγος, η κόρη, τ' αδέρφια.

Πάει λοιπόν κι ο Τάκης. Μάλλον πρόωρα.

Ξεχνάει το τραύλισμα, την αδεξιότητα, το λάκτισμα της ψυχής της.

Η τελευταία της εικόνα απ' αυτόν. Στ' Αστέρια, μ' ανοιχτά χέρια και χαμογελαστός, καθώς το κοριτσάκι της τρέχει μπροστά απ' την ίδια, έτοιμος να το σηκώσει ψηλά:

"Κόρη σου ή γιος σου;"

 Από τότε που την έχασε ένιωθε σα να είχε κοπεί μέσα του κάποια κλωστή, που του έφερνε σε ζωντανή επικοινωνία με το γύρω του κόσμο. Σηκωνόταν τις νύχτες, μόνος στην κάμαρη του, κι αναρωτιόταν ακούγοντας αναπάντητη τη φωνή του.

—Πως είναι δυνατό! Δεν έμεινε τίποτα από κείνο το εξαίσιο κορμί, που μόνο ελπίδες αιωνιότητας θέρμαινε μέσα του; Ω, Γαλάτεια, Γαλάτεια, ποιος αποτρόπαιος άνεμος έχει σβήσει το υπέρλαμπρο φως των ματιών σου; Ακόμα κρατώ νωπή στα χείλη μου την άχραντη γεύση της ύπαρξης σου.

Έβαλε τη βιντεοκασέτα και κάθησε απέναντι στη μικρή οθόνη.

—Αχ και νά' χα τη δύναμη της Αφροδίτης να δώσω ζωή σ' αυτή την εικόνα!...
Λίγες μέρες, πριν, ένα βάρβαρο αυτοκίνητο είχε λεηλατήσει βάναυσα τη ζωή της Γαλάτειας. Πίσω απ' το γιαλί της τηλεόρασης δεν έμενε τώρα, παρά η φωνή της κ' η θεσπέσια μορφή των ωραιότερων χρόνων της.

—Ποιος ακατάλυτος τοίχος έχει ορθωθεί ανάμεσα μας, Γαλάτεια, σε τι κόσμους, σε ποια χάη μετεωρίζεσαι κι εδώ δεν έχεις αφήσει παρά μονάχα την ανάμνηση από το γρήγορο πέρασμα σου; Γιατί δεν απαντάς; Πως είναι δυνατό η κρουστάλινη φωνή σου να έχει αιχμαλωτιστεί μέσα στ' άψυχο αυτό κουτί, χωρίς καμιά συγκίνηση, καμιά ανταπόκριση σ' ότι με τόσο πόνο εδώ μπροστά σου ζητώ να μ' απαντήσεις;

Σηκώθηκε κι άρχισε να βηματίζει.

Οι άνθρωποι έπιασαν τη φωνή τους και μπορούν να την ακούνε γενιές και γενιές η μια μετά την άλλη... Παγίδεψαν στους αιθέρες τη μορφή τους και τη βλέπουν, όποτε θέλουν, χωρίς καμιά παραλλαγή ή αλλοίωση απ' το χρόνο... Όμως, και κάτι άλλο πρέπει να υπάρχει, που λείπει εδώ...

Κλεισμένος μέρες και νύχτες στο διαμέρισμα του, άνοιγε την τηλεόραση, παρακολουθούσε τη Γαλάτεια σε στιγμές ευτυχίας που είχαν δοκιμάσει μαζί ή σε κάποιες εκρήξεις χαράς και μια απέραντη μελαγχολία, που του έφερνε δάκρυα στα μάτια, ένιωθε να πλημυρίζει κάθε φορά την ψυχή του. Όλα όσα έβλεπε κι όλα όσα άκουγε γίνονταν σ' ένα χώρο απλησίαστο και ξένο απ' αυτόν, ανεξάρτητα από τη δική του παρουσία και χωρίς καμιά προσαρμογή στις ανάγκες μιας νέας επικοινωνίας μαζί της.

—Σε ποια απροσπέλαστα ύψη πλανιέσαι, Γαλάτεια, και δεν ακούς τις εκκλήσεις μου; Τι έγινε η σπιθηροβόλα σκέψη σου, που προλάβαινε άλλοτε κάθε μου επιθυμία;

Καθώς ένα βράδι θρηνούσε το χαμό της αγαπημένης του, τινάζεται άξαφνα πάνω.

—Ναι, αυτό είναι! φώναξε, σα ν' ανακάλυψε κάτι. Πρέπει να πιάσω τη σκέψη της!

Από την άλλη μέρα όλες τις γνώσεις του, όλα τα ενδιαφέροντα του κι όλες τις δυνατότητες που μπορούσε ν' αποχτήσει από τις επιστήμες και τις τέχνες, τ' αφιέρωσε για την επιτυχία του μεγάλου αυτού σκοπού. Σαν άλλος Φάουστ, μετάτρεψε το διαμέρισμα του σ' ολόκληρο εργαστήριο και χρησιμοποιώντας τα πιο τέλεια μέσα της σύγχρονης τεχνολογίας, άρχισε να δοκιμάζει κάθε είδους συνδυασμούς χρωμάτων και ήχων, που μπορούσε να συλλάβει η ασυγκράτητη φαντασία του. Μα στην τηλεοθόνη πότε άστραφτε, σαν τυφλωτική λάμψη, το είδωλο της Γαλάτειας, πότε σκοτείνιαζε κ' η φωνή της κροτάλιζε σ' ένα ακαταλαβίστικο ντελίριο λέξεων, όπως, όταν αλλάζεις απ' την αργή στη γρήγορη ταχύτητα τη μαγνητοταινία μιας κασέτας. Τότε ένιωθε σαν ένοχος που δεχόταν τις επιπλήξεις της κι έκλεινε αμέσως την τηλεόραση, δοκίμαζε άλλες συνδέσεις, άλλες κασέτες.

Ατέρμονος είταν ο διάλογος που άνοιγε με τον εαυτό του.

«Αφού τα ηχητικά κύματα της ομιλίας μπορούν να καταγραφούν σε αναμεταδότη, γιατί να μην μπορεί να γίνει το ίδιο και με τη σκέψη; Μέσα στην απεραντοσύνη του κόσμου δεν μπορεί, παρά κάτι να έχει μείνει κι από τη σκέψη της Γαλάτειας, εφόσο μέσα σ' αυτόν είχε γεννηθεί και δεν είταν αυθύπαρχτη».

Σε μια ερευνητική όσο και κοπιαστική αναδρομή, άρχισε να μελετάει όλα τα στάδια του ανθρώπινου στοχασμού, από τα πρώτα δειλά ανασκιρτήματά του, ως τα πιο πρόσφατα πετάγματα του.

Πήγε πίσω και μελέτησε το νόημα της μαγείας σε μια εποχή, όπου ο άνθρωπος προσπαθούσε να κατανικήσει τις άγνωστες δυνάμεις που τον περιστοίχιζαν, εξορκίζοντας ή γοητεύοντας τους, ερεύνησε και ανάλυσε τη σημασία του μύθου, που ήρθε να αναπληρώσει την αδυναμία του ανθρώπινου στοχασμού με τα φτερά της φαντασίας κι αναλογίστηκε την απαράμιλλη δύναμη της τέχνης, που έσπρωξε τον Πυγμαλίωνα να επιμείνει, ότι το άψυχο δημιούργημα του είταν τόσο αληθινό, που άξιζε να πάρει ζωή. «Ποτέ ο άνθρωπος δεν έπαψε ν' αγωνίζεται για να κάνει τ' όνειρο του πραγματικότητα».

Πέρασε κι ανάσανε τις αναθυμιάσεις απ' τα θολά εργαστήρια των αλχημιστών, θαύμασε το ακάματο πείσμα των προσπαθειών τους κι από τη «φιλοσοφική λίθο» των προαιώνιων πόθων έφτασε ως την επαλήθευση των διαστημικών ονείρων, απ' όπου νέοι δρόμοι, νέοι ορίζοντες είδε ν' ανοίγονται μπροστά του.

Συντονίζοντας μια σειρά ερωτήσεις με τη σκέψη της Γαλάτειας σε ώρες περισυλλογής, απομόνωσε από πιθανά παράσιτα το είδωλο της και την πρόβαλε στην οθόνη με την πιο στοχαστική κι ανεπηρέαστη από αθέλητες επιδράσεις μορφή.

Η ανταπόκριση είταν καταπληχτική. Ότι δεν μπόρεσε ο Μιχαλάγγελος να πετύχει, όταν τέλειωσε το άγαλμα του Μωϋσή κι αναφώνησε «μίλα τώρα!», το είχε κατορθώσει αυτός. Η σκέψη της Γαλάτειας άρχισε να λειτουργεί.

Με συγκίνηση, αλλά και απροσμέτρητη χαρά στάθηκε απέναντι της ν' ακούσει τις απαντήσεις στα σήματα του.

—Σ' αγαπώ. Ακόμα κρατώ στα χείλη μου την άχραντη γεύση της ύπαρξης σου... Αχ νάχα τη δύναμη της Αφροδίτης να δώσω ζωή σ' αυτή την εικόνα...

— Όχι, όχι, Γαλάτεια, την έκοψε πατώντας ένα κουμπί. Μην επαναλαμβάνεις τα λόγια μου. Τα λόγια αυτά ανταποκρίνονται στη δική μου σκέψη.

Πάτησε άλλα κουμπιά, συντόνισε άλλους ήχους, συνδυάζοντας τους με ανάλογες εικόνες.

—Για το ατύχημα πες μου, πως έφυγες, ποιο χέρι σε πήρε από κοντά μου, πως ένιωσες εκείνη τη στιγμή και τι σκέφτηκες.

Το είδωλο ξαναμίλησε.

—Κάτι σαν έκρηξη, ένα απότομο χτύπημα που με γκρέμισε κάτω κ' ύστερα...

—Ύστερα; Ύστερα, Γαλάτεια, ύστερα;

Η αγωνία του έγινε άγχος. Κρύος ιδρώτας άρχισε να τον περιλούζει. Η εικόνα της τηλεοθόνης έμεινε ανέκφραστη, ακίνητη, χωρίς καμιά αντίδραση.

Μια τραγική μάσκα απορίας ζωγραφίστηκε στο πρόσωπο του. Είταν φανερό, ότι η Γαλάτεια περιοριζόταν να εκφράζει μόνο τη σκέψη, που είχε κάνει ίσως λίγες στιγμές πριν χάσει τις αισθήσεις της, χωρίς να μπορέσει να τις αναχτήσει.

«Δηλαδή;» αναρωτήθηκε. «Και τόσοι άλλοι συλλογισμοί της, όσο ζούσε, εξαφανίστηκαν; Όχι, δεν είναι δυνατό. Κάπου πρέπει να υπάρχουν. Η Γαλάτεια είταν εκδηλωτικός τύπος, μιλούσε, ήξερε να διατυπώνει ωραία τους στοχασμούς της, τελευταία είχε αρχίσει να γράφει και ποιήματα».

Ανασκάλεψε τα τετράδια της, διάβασε όλα τα γραφτά της και προσάρμοσε στα νοήματα τους κατάλληλες ερωτήσεις.

Ύστερα από αναρίθμητους συνδυασμούς και πειράματα άκουσε κάποτε τη Γαλάτεια να τραυλίζει. Αφού ρύθμισε με προσοχή τον ήχο, πάτησε ένα κουμπί τηλεμαγνητικής επικοινωνίας και της μετέδωσε τα ομιλητικά σήματα που ήθελε.

Η Γαλάτεια αργά, αλλά με σαφήνεια, άρχισε να διηγιέται την ιστορία της ζωής της.

—Δεν ήξερα τι θα πει αγάπη. Όταν ήμουν μικρή, είχα ακούσει μια φίλη της μητέρας μου να λέει, ότι ποτέ δεν είχε αγαπήσει τον άντρα της. Είταν μια μεσόκοπη γυναίκα, με πέντε παιδιά, που είχε κάνει με τον ίδιο άντρα που δεν αγαπούσε, αρκετά ωραία και πολύ κομψή. Ρώτησα τη μητέρα μου τι είναι αγάπη και μου είπε να μη βιάζομαι, σα μεγαλώσω, θα το μάθω. Εγώ σ' αγαπώ, μητέρα, της λέω. Κι εγώ σ' αγαπώ, μωρό μου, μου απάντησε, μα άλλο πράγμα είναι η αγάπη για την οποία μιλούσε η κυρία. Από τότε η αγάπη ήταν για μένα ένα μυστήριο...

Η Γαλάτεια σώπασε.

—Συνέχισε, συνέχισε, Γαλάτεια!

—Γνώρισα, ύστερα, εσένα. Ήταν περίεργο αυτό που ένιωσα. Από την πρώτη ματιά, μ' έσπρωχνες να έρθω κοντά σου. Λες και κάποτε είμασταν ένας που είχε χωριστεί σε δυο και ζητούσε να ξανά ολοκληρωθεί, αναπτύχτηκε μια τέτοια έλξη ανάμεσα μας, που, σαν ενωθήκαμε, είπα μέσα μου: να, αυτό είναι αγάπη. Δεν ξέρω ούτε μπορώ να πω τι με δένει μαζί σου. Είναι κάτι σα ρίζα, σα μίσχος που κρατάει και τρέφει το φύλλο στο δέντρο. Όλο μου το είναι επικοινωνεί μαζί σου, το αίμα μου, η σκέψη μου, η ψυχή μου, όλα συγκοινωνούν με τη δική σου ύπαρξη, σα μέσα από μια αιμάτινη αρτηρία, που ενώνει τις δυο καρδιές μας...

Όσο η Γαλάτεια μιλούσε τόσο η απογοήτευση πολιορκούσε όλο και πιο ασφυχτικά τις ελπίδες του.

«Μα αυτό είναι η μνήμη της!» σκέφτηκε. «Έχω καταγράφει τη σκέψη της όπως λειτουργούσε, όταν ζούσε. Άλλο ζητάω εγώ».

Η βαθειά πίστη του στις απεριόριστες δυνατότητες της επιστήμης κ' η ανυποχώρητη εναντίωσή του να συμβιβαστεί με την αποκρουστική ιδέα, ότι η Γαλάτεια ήταν νεκρή, τον κράτησαν χρόνια προσηλωμένο στις έρευνες του, ώσπου κάποτε ανακάλυψε, ότι το πρόβλημα δεν ήταν να προσαρμόσει τις ερωτήσει: στις απαντήσεις, αλλά τις απαντήσεις στις ερωτήσεις. Κάθε φορά η απάντηση θα έπρεπε ν' αντιστοιχεί σ' ένα νέο ερώτημα κι όχι το ερώτημα σε μια παλιά απάντηση. Κάτω από τις ίδιες ή ανάλογες συνθήκες με κείνες, όπου είχε εκφραστεί σε περασμένες εποχές, η σκέψη της Γαλάτειας μπορούσε να ξαναλειτουργήσει με νέα εξωτερικά ερεθίσματα.

Έβαλε μπρος το σχέδιο του κι όταν έφτασε στο τέλος, ανάκραξε με ανακούφιση: επιτέλους!

Η σκέψη της Γαλάτειας είχε αρχίσει να συγχρονίζεται. Δεν ανταποκρινόταν
μονάχα σε μνήμες ή διαλογισμούς που είχε κάνει άλλοτε, μα παρακολουθούσε και όλα όσα γίνονταν γύρω της.

—Τώρα πια, Γαλάτεια, είσαι ένας τέλειος άνθρωπος. Πες μου πού είχες πάει κι έλειπες τόσον καιρό, τι είδες, τι άκουσες εκεί που ήσουν;

Η εικόνα της τηλεοθόνης, παρότι στ΄ αρχικά πειράματα αντιδρούσε ικανοποιητικά, τώρα έμεινε βουβή, σα να μην είχε ακούσει τίποτα.

—Γιατί δεν απαντάς, Γαλάτεια; Δεν άκουσες, δεν κατάλαβες τι ρώτησα;

—Και ακούω και βλέπω και καταλαβαίνω.

—Τότε γιατί δεν απαντάς;

—Δεν ξέρω.

—Δεν είσαι ευχαριστημένη που ξαναπόχτησες τις αισθήσεις σου; Πάλι η Γαλάτεια δεν απάντησε.

—Γιατί δε μου μιλάς; Τι έγινε εκείνη η αόρατη κλωστή που έλεγες, ότι σε κρατούσε σα μίσχος λουλουδιού κοντά μου;

Έπαψες να μ' αγαπάς;

Μόλις άκουσε από το ίδιο του το στόμα τα τελευταία λόγια, σταμάτησε να ρωτάει και σε μια στιγμή αυτοσυγκέντρωσης έπιασε τον εαυτό του να μη νιώθει και κείνος το παράξενο αυτό νήμα που τον ένωνε κάποτε μαζί της. Τρόμαξε. Ήταν δυνατό; Κι όμως την αγαπούσε, θάδινε όλον τον κόσμο, αν μπορούσε ν' αναστήσει τη Γαλάτεια, να τη νιώσει πάλι κοντά του και να χαρούνε μαζί τη ζωή, που μόνο η ευτυχία της αγάπης μπορεί να την κερδίσει.

—Σ' αγαπώ, Γαλάτεια, δε με πιστεύεις;

—Σε πιστεύω.

—Τότε, γιατί μου μιλάς τόσο ψυχρά, που είναι τα φλογερά σου λόγια, που ηχούσαν άλλοτε τόσο ωραία στ' αφτιά μου, όσο κανένας ήχος στη γη; Ο μίσχος, Γαλάτεια, ο μίσχος! Τι έγινε η αόρατη αρτηρία που ένωνε τις δυο καρδιές μας;

Δε νιώθεις τον πόνο μου; Γιατί μένεις τόσο μακριά, ενώ είσαι τόσο κοντά μου; Την ψυχή σου θέλω!

—Μα δεν έχω σώμα... απάντησε η Γαλάτεια.


Ήταν απόγευμα μόλις είχε έρθει το τρένο και τα μόνιππα περίμεναν παραταγμένα έξω απ' το σταθμό, για να μεταφέρουν τους επιβάτες στην πόλη. Μια μικροκαμωμένη και πολύ κομψή κυρία, με γούνινο καφέ παλτό και μαλλιά κομένα αγορίστικα, βγήκε και στάθηκε στην έξοδο. Έβγαλε απ' την κρεμαστή τσάντα της ένα πορτοφολάκι και πλήρωσε τον αχθοφόρο, που είχε ακουμπήσει πλάι της μια μεγάλη βαλίτσα.

Αμέσως ο Νταρέλας χτύπησε στράκα το καμουτσίκι και πλεύρισε τ' αμάξι μπροστά της. Κατέβηκε, πήρε πάνω, κοντά στα πόδια του, τη βαλίτσα και σκύβοντας πίσω του, ρώτησε τη μικρή κυρία πού ήθελε να την πάει. Εκείνη, αφού ταχτοποιήθηκε στη θέση της, έβγαλε και του 'δωσε ένα χαρτάκι. Μόλις το διάβασε, ο Νταρέλας γύρισε και την κοίταξε. Ύστερα έδωσε μια ελαφριά καμουτσικιά στ' άλογο του και κίνησε καλπάζοντας.

Κάπου, λίγο απόμακρα απ' το κέντρο, σταμάτησε μπροστά σε μια διάπλατα ανοιχτή πόρτα ενός διώροφου παλιού σπιτιού. Από μέσα βγήκε μια ηλικιωμένη γυναίκα και πήρε τη βαλίτσα, που της έδωσε πάνω απ' το κάθισμα του ο Νταρέλας.

Η κομψή κυρία ξανάνοιξε τη τσάντα της, πλήρωσε και κατέβηκε.

Αργά το βράδι, μετά το τελευταίο τρένο, ο Νταρέλας πήγε τ' αμάξι του στο στάβλο, έβαλε καρπό στ' άλογο και ξαναβγήκε στην αγορά, όπως συνήθιζε να κάνει πάντα τα βράδια, μετά τη δουλειά. Μπήκε σ' ένα ταβερνείο κι αφού κάθισε μόνος σε μια απόμερη γωνιά, παράγγειλε τας - κεμπάπ κι ένα κατοστάρι κρασί.

- Σεκλετισμένο σε βλέπω απόψε, του λέει ο κάπελας.

Δεν του απάντησε. Τσιμπούσε ανόρεχτα τα κρεατάκια απ' το πιάτο, ρουφούσε γουλιά-γουλιά το κατοστάρι του κ' η σκέψη του έτρεχε. Παράγγειλε δεύτερο κατοστάρι. Κατέβασε ένα ποτήρι μονορούφι και σηκώθηκε.

- Γράψ' τα, είπε στον ταβερνιάρη βγαίνοντας.

Πήρε βιαστικά ένα σκοτεινό δρομάκι κι έφτασε στο δίπατο σπίτι, όπου είχε αφήσει τη νεοφερμένη κυρία.

Η πόρτα κάτω εξακολουθούσε να μένει ορθάνοιχτη. Πέρασε μέσα σε μια χαλικοστρωμένη αυλή κι από μια πολυκαιρισμένη ξύλινη σκάλα ανέβηκε στο πάνω πάτωμα.

- Πού είναι; ρώτησε την κυρία Μαίρη, που καθόταν χαυδωμένη πάνω από ένα μαγκάλι στο χωλ.

Εκείνη του 'δειξε με το βλέμα της μια μισόκλειστη πόρτα κ' είπε.

- Δε θα δουλέψει απόψε, είναι κουρασμένη.

Ο Νταρέλας αδιαφόρησε. Έσπρωξε την πόρτα και μπήκε. Η νεαρή κυρία είχε ετοιμαστεί να ξαπλώσει. Φορούσε ένα αραχνοΰφαντο νυχτικό, που στο θαμπόφωτο ενός πορτατίφ ροζ αμπαζούρ, άφηνε να φαίνεται, σα μέσα από γιαλί, όλη η σιλουέτα του καλλίγραμμου κορμιού της. Καθώς στράφηκε αιφνιδιασμένη και κάρφωσε τα μάτια της στο Νταρέλα, εκείνος έμεινε να την κοιτάζει αποσβολωμένος, σα να είχε χάσει τη λαλιά του. Γύρισε απότομα και φεύγοντας, έκλεισε πίσω του την πόρτα.

Ο ερχομός της "καινούργιας" συντάραξε τη λιμνασμένη ισορροπία στο σπίτι της μαντάμ Μαίρης. Τα κορίτσια άρχισαν να παραπονιούνται ότι έχασαν τους ανθρώπους τους, γκρίνιαζαν ή συνωμοτούσαν και έβαζαν σπιουνιές, ενώ η Σούζη κλεινόταν στη σιωπή της κι απόφευγε ν' αντικρύζει τα μοχθηρά βλέματά τους, όταν στο σαλόνι της αναμονής έφτανε η κρίσιμη ώρα της εκλογής.

Παλιοί μουστερήδες, τσικιρικιτζήδες και νταβατζήδες της πιάτσας προθυμοποιούνταν να προσφέρουν την ιπποτική προστασία τους, κεντώντας ψιλό γαζί τις υποσχέσεις τους στ' αφτί της μαντάμ Μαίρης.

- Μα είναι αγκαζαρισμένη, σας λέω, έχει έρθει συστημένη, τι λόγο θα δώσω αν καταφτάσει εδώ καμιά μέρα ο βλάμης της, έλεγε κείνη.

Αλλά ο Νταρέλας δεν τ' άκουγε αυτά. Ούτε είχε ανάγκη απ' τη μεσολάβηση της κυρίας Μαίρης. Έζευε στ' αμάξι τ' άλογο του - ένα τσίλικο φαρί, που το είχε αγοράσει με τον ίδρο του - και προλάβαινε να πάει και να γυρίσει δύο τρεις φορές στο σταθμό για το ίδιο τρένο. Τσιλεπής και γαλαντόμος, δεν καταδέχτηκε να φάει λεφτά ποτέ από γυναίκα. Το χε και το 'λεγε η μαντάμ Μαίρη.

- Αυτός είναι άντρας!

Ένα ανοιξιάτικο μεσημέρι, σε μια ανάπαυλα, ανάμεσα από δυο δρομολόγια του σταθμού, ο Νταρέλας πετάχτηκε ως το σπίτι της Μαίρης, για να ειδοποιήσει τη Σούζη, ότι το βράδι θα περνούσε να βγούνε έξω. Ρώτησε μ' ένα νεύμα του αν ήταν κανένας μέσα κι η Μαίρη απάντησε με περιφρονητική αδιαφορία.

- Ένα καψουράκι είναι, που έρχεται και χαραμίζει τις ώρες της, μπες.

Άνοιξε ο Νταρέλας και μπήκε. Η Σούζη ήταν μισοξαπλωμένη στο κρεβάτι της με το κεφάλι στηριγμένο στο μπράτσο της και πλάι, σε μια καρέκλα, καθόταν ένας νεαρός, που μόλις είδε το Νταρέλα, τινάχτηκε πάνω.

Ο Νταρέλας πλησίασε και βγάζοντας από την τσέπη του ένα στρογγυλό κουδουνάκι, από κείνα τα μπρούτζινα που κρεμούσε στο λαιμό απ' τ' άλογο του, το μπεγλέρισε μπροστά του και του το 'δωσε.

- Μπρος, δρόμο! του λέει.

Πετάγεται πικαρισμένη η Σούζη, αρπάζει το κουδουνάκι απ' το χέρι του νεαρού και το βροντάει στο πάτωμα.

Ο Νταρέλας τα 'χασε. Της αστράφτει ένα χαστούκι κι ενώ η Σούζη έπεσε κλαίγοντας στο κρεβάτι, ο νεαρός γλίστρησε έξω απ' την πόρτα.

Το βράδι ο Νταρέλας, πιστός στην υπόσχεση του, φόρεσε το μαύρο του κουστούμι -πάνω βράκα κάτω δακτυλίδι - μυτερό παπούτσι ψηλοτάκουνο, και πήγε να πάρει τη Σούζη. Θα τρώγανε σ' ένα εξοχικό κέντρο με μουσική όπου συνήθιζαν να συχνάζουν παλιοί μακαντάσηδες. 

Μα πριν μπει στο δωμάτιο της Σούζης, τρέχει η μαντάμ Μαίρη και του φράζει την πόρτα.

- Μη, θα μαχαιρωθείτε, ήρθε ο γιαβουκλούς της!

- Ποιος γιαβουκλούς;

- Ο βλάμης που την έστειλε.

Την αδράχνει με τα δυο του χέρια ο Νταρέλας και τη γκρεμίζει κάτω. Ανοίγει και βρίσκεται αντιμέτωπος μ' έναν άντρακλα, άγνωστο, χοντρό και μπαντάλικο, σαν καλοθρεμένο ζωέμπορα, που μιλούσε όρθιος με τη Σούζη. Μόλις σταυρώθηκαν τ' ακονισμένα βλέματά τους, ρίχνεται στην αγκαλιά του Νταρέλα η Σούζη κι άρχισε να τον παρακαλάει τρέμοντας.

- Μη, φύγε, αύριο θα σου εξηγήσω.

Την ξεκολλάει από πάνω του ο Νταρέλας και τη ρίχνει στο κρεβάτι.

Μια γυμνή λεπίδα είδε ν' αστράφτει τότε κάτω απ' τα μάτια του. Κι ενώ η Σούζη, μ' ένα σάλτο στην πόρτα, άρχισε να φωνάζει βοήθεια, ο Νταρέλας αγράπωσε το χέρι που κρατούσε το στιλέτο και το γυρίζει κατά τον άλλο. Δυνατοί κ' οι δυο, με τη λεπίδα να ζυγίζεται πάνω απ' τα κεφάλια τους, έχασαν κάποια στιγμή την ισορροπία τους και τρικλοποδιάστηκαν κάτω.

Όταν μπήκε μέσα η πατρόνα με τα κορίτσια, τους βρήκαν να παλεύουν στο πάτωμα.

- Αστυνομία, θα σφαγούν, αστυνομία! έμπηξαν τις φωνές, τρέχοντας από δωμάτιο σε δωμάτιο.

Δυο περιστασιακοί πελάτες που έτυχε να βρίσκονται κείνη την ώρα εκεί, βιάστηκαν μισοντυμένοι να φύγουν.

Ο Νταρέλας χτυπιόταν με τον άλλο στα μουγγά και σαν ακούστηκε στη σκάλα ποδοβολητό, σηκώθηκαν πάνω αγκομαχώντας, ενώ, η Μαίρη πήρε από κάτω το στιλέτο και το 'κρυψε.

Τρεις αστυνομικοί όρμησαν μέσα κι έβγαλαν, σπρώχνοντας έξω τους ταραξίες. Τους έστησαν σε μια γωνιά στο σαλόνι κι ο επικεφαλής έδωσε εντολή στους άλλους δυο να κάνουν έρευνα.

Αναποδογύρισαν κρεβάτια, άδειασαν ντουλάπες και σε λίγο γύρισαν , κρατώντας από ένα βιβλίο ο καθένας στα χέρια.

- Βιβλία! Τα βρήκαμε κρυμένα σ' ένα συρτάρι.

- Μμμ.., έκανε καχύποπτα ο επικεφαλής. Κατάσχονται!

- Η Σούζη έριξε μια απορημένη ματιά στη Μαίρη και στράφηκε στους χωροφύλακες.

- Καλέ τι είναι αυτά;

- Σκασμός.

- Καλέ ένας νεαρουδάκος μου τα 'φερε για να περνάω την ώρα μου. Παραμυθάκια είναι, λένε ωραία πράγματα μέσα...

- Α, ώστε λένε ωραία πράγματα μέσα... Και ποιος είναι αυτός ο νεαρουδάκος, τον ξέρεις;

- Πώς δεν τον ξέρω, Λίλο τον λένε, το μεσημέρι ήταν εδώ.

- Μπρος, πάρτε τους, είπε στους χωροφύλακες ο επικεφαλής και στράφηκε στη Σούζη: Έλα και συ μαζί μας.

Το επεισόδιο θα είχε πάρει τέλος, αν δεν έβγαιναν στη μέση τα φοβερά εκείνα βιβλία, που άνοιξαν άλλους δρόμους στο ιχνηλατικό δαιμόνιο των φρουρών της δημόσιας τάξης.

Ο Νταρέλας, γνωστός ως άνθρωπος μπεσαλής, που έβγαζε τίμια το ψωμί του, αφέθηκε το ίδιο βράδι λεύτερος. Ο άλλος ήταν σωματέμπορος ξενομερίτης κι η σύλληψη του είχε έρθει σαν κερδισμένο λαχείο για τα κατώτερα όργανα που τον έπιασαν. Αλλά ο κύριος διοικητής είχε διαφορετική γνώμη.

- Τρίχες, είπε. Και ποια πουτάνα δεν έχει το νταβατζή της; Πρώτα, ρε, έγιναν οι προστάτες κ' ύστερα τα μπορντέλα, δεν το ξέρετε; Άντε δώστε του ένα γερό σκατόξυλο και τάξτε του διορία ως αύριο βράδι να φύγει από την περιφέρεια μας. Τον άλλον φέρτε μου, τον φοιτητάκο. Ξέρετε γράμματα; Ακούστε εδώ τι γράφει.

Έσκυψε στο γραφείο του κι άρχισε να διαβάζει σ' ένα απ' τα κατασχεμένα βιβλία.

"Καθώς περνούσε η διαδήλωση στο δρόμο τα κορίτσια βγήκαν στο μπαλκόνι και χειροκροτούσαν, φώναζαν τα συνθήματα των εργατών: Κάτω η ολιγαρχία του πλούτου!"

Ύστερα από κάμποσο καιρό, στις αρχές του καλοκαιριού, έξω απ' τις φυλακές της μικρής πόλης σταμάτησε ένα αμάξι. Πήδησε κάτω ο Νταρέλας και αφού μπήκε για μια στιγμή στο γραφείο της διεύθυνσης, ξαναβγήκε κι ανέβηκε πάλι στη θέση του. Φορούσε το ίδιο μαύρο κοστούμι, όπως το βράδι, που θα έβγαινε έξω με τη Σούζη.

Σε λίγο , απ' την πόρτα της φυλακής βγήκαν δυο χωροφύλακες, έχοντας στη μέση δεμένο με χειροπέδες το Λίλο. Τον οδήγησαν στ' αμάξι και τον έσπρωξαν μέσα.

- Όχι, όχι, δεν είχα τίποτα μαζί της, δεν έδωσα καμιά υπόσχεση, διαμαρτυρόταν τρομοκρατημένος ο Λίλος.

Μέσα περίμενε στολισμένη με άσπρο τούλι στα μαλλιά της η Σούζη.

- Μπρος, ανέβα! πρόσταξαν πάλι οι χωροφύλακες.

- Όχι, όχι δε θέλω, επέμενε ν' αρνιέται, στυλώνοντας πεισματικά τα πόδια του στο χώμα ο Λίλος.

Τον άρπαξαν και τον στρίμωξαν σηκωτόν πλάι στη Σούζη. Απέναντι του κάθισε ο ένας χωροφύλακας, ενώ ο άλλος ανέβηκε απ' έξω και κάθισε μαζί με το Νταρέλα.

-Έλα, μη φοβάσαι, δε θα πάθεις τίποτα, είπε η Σούζη.

Μόλις ξεκίνησε τ' αμάξι, ο Λίλος στράφηκε μ' ένα βλέμα απελπισίας στο χωροφύλακα.

- Μα, γιατί, αφού σας λέω, δεν έδωσα καμιά υπόσχεση, ούτε τη γνωρίζω καλά-καλά, γυρίστε με στη φυλακή...

Ο χωροφύλακας σώπαινε βλοσυρός - εκτελούσε διαταγή - τ' αμάξι έτρεχε μέσα στην πόλη, ενώ ο Λίλος είχε σκύψει το κεφάλι του και το κρατούσε πιασμένο ανάμεσα στα γόνατα του.

Όταν έφτασαν στ' ακρινά σπίτια της πόλης, πέρασαν τη σιδηροδρομική γραμμή και σταμάτησαν πέρα, μακριά, έξω από ένα ερημοκλήσι.

- Δειλός που είσαι! λέει πειράζοντας με τσαχπίνικη μαργιολιά το Λίλο η Σούζη.

Κατέβηκε και πιάνοντας το νυφικό της, έτρεξε μέσα στην εκκλησιά. Πήδησε κάτω ο χωροφύλακας, που καθόταν πλάι στο Νταρέλα. Βουτάνε απ' τους ώμους τον Λίλο, που είχε γατζωθεί μέσ' στ' αμάξι, και προσπαθούσαν να τον τραβήξουν έξω. Εκείνος αντιστεκόταν, μάτωσαν τα χέρια του, και δεν έπαυε να διαμαρτύρεται και να παρακαλάει.

- Μα εγώ δεν είχα τέτοιο σκοπό, αλήθεια σας λέω, δεν έδωσα καμιά υπόσχεση, γυρίστε με πίσω στη φυλακή σας παρακαλώ...

Μέσα στην εκκλησία είχε μπει κι ο Νταρέλας και στεκόταν πλάι - πλάι με τη Σούζη, κάτω απ ' τον τρούλο. Όταν οι χωροφύλακες έφεραν τραβολογώντας απ' έξω και το Λίλο, τους λέει με θυμό.

- Τι τον κρατάτε έτσι; Λύστε τον, με τις χειροπέδες θα μας στεφανώσει;

Ένα πλατύ χαμόγελο έσκασε στα χείλη του Λίλου.

Ο Ευάγγελος Σταθάς καταλάβαινε ότι το πιοτό θα τον έστελνε πολύ γρήγορα στον τάφο και κάλεσε μια Κυριακή πρωί το μεγάλο γιο του στο ερημητήριό του, μια μικρή γκαρσονιέρα, για να του εκφράσει τη στερνή του επιθυμία.

- Παύλο παιδί μου, του είπε, εγώ σε λίγον καιρό θα πεθάνω και θέλω να σου κάνω μια παράκληση.

- Τι είναι αυτά που λες πατέρα; διαμαρτυρήθηκε ο γιος. Γιατί να πεθάνεις; 
Αστεία μου κάνεις τώρα;
Χτύπα ξύλο...

- Θα πεθάνω σου λέω. Θα με φάει το πιοτό...

- Να το φας εσύ το πιοτό, πατέρα! ξέσπασε ο Παύλος χωρίς να συγκρατιέται. Εσύ είσαι πιο δυνατός. Αντί να σε τρώει εκείνο, προσπάθησε να το φας εσύ...

- Παύλο, δεν αστειεύομαι καθόλου. Εσύ αστειεύεσαι. Μου λες μάλιστα πολύ αστεία πράματα.

- Τι αστεία, άνθρωπε μου. Τρόπος του λέγειν... Εσύ αστειεύεσαι και μου κάνεις μαύρο χιούμορ.

- Θα με φάει σου λέγω!... Με τρώει κιόλας, με έφαγε το άτιμο! Μου σακάτεψε τα σωθικά και δε μπορώ να αναπνεύσω.

- Παίρνεις τα φάρμακα σου;

- Τα παίρνω, δε μου κάνουν τίποτε.

- Όταν σου λέω να το φας εσύ, ξέρεις καλά τι εννοώ, και δεν αστειεύομαι. Σου συνιστώ να το κόψεις πια, εκεί που έφτασες.

- Πώς θα γίνει αυτό;

- Κάνεις πως δεν ξέρεις; Σταμάτα το, το έρημο!... Μην το πίνεις άλλο. Εκμηδένισε το, σώσε τη ζωή σου.

- Αν το σταματήσω θα πεθάνω πιο γρήγορα.

- Γιατί;

- Δε θα αντέξω χωρίς την παρηγοριά του. Δε θα αντέξω να θυμάμαι τα βάσανα που τράβηξα στη ζωή μου. Προπάντων τις τύψεις μου για την αδιαφορία που έδειξα απέναντι στη μάνα σου, όταν αρρώστησε... Αχ, να ζούσε τώρα, πόσο θα τη φρόντιζα!... Όλη μέρα θα της έκαμνα συντροφιά και θα της έδειχνα όλη την αγάπη που έκρυβα γι' αυτήν...

- Τέλος πάντων, ό,τι έγινε έγινε... Δε φταις μόνο εσύ, που την παρατούσες άρρωστη γυναίκα μόνη, για να πας να πιεις τα ούζα σου. Φταίμε κι εμείς... Αλλά αυτά βαρέθηκα πια να τα ακούω να τα λες, όταν είσαι πιωμένος. Και τώρα πάλι ήπιες, πρωί-πρωί...

Ο Ευάγγελος έσκυψε το κεφάλι και δε μίλησε.

- Πες μου, όμως, τι με ήθελες και με κάλεσες σήμερα, κυριακάτικα. Άφησα ολόκληρη την οικογένεια μου στο σπίτι για να έρθω εδώ, σε σένα.

- Θα σου πω, αλλά ήθελα προηγούμενα να σε πληροφορήσω πως ο καημός της μάνας σου με έριξε στο πιοτό... Ο καημός για την αρρώστια της που δεν είχε γιατρειά. Πιο πριν δεν έπινα καθόλου. Ήμουν σαν κι εσένα. Το ξέρεις.

- Το ξέρω. Μου το είπες πολλές φορές αυτό. Δεν ήταν όμως σοβαρός λόγος να με φέρεις τώρα ως εδώ, για να μου το ξαναπείς.

- Σου το 'χω ξαναπεί; Νόμιζα πως το κρατούσα μυστικό μόνο για μένα, για να μη σας στεναχωρήσω κι εσάς. Βλέπεις, λοιπόν, το μυαλό μου δε λειτουργεί πια κανονικά. Δε θυμάμαι. Μόνο τα παλιά δε μπορώ να ξεχάσω και με τυραννούν σα δαίμονες... Αλλά δε σε κάλεσα γι' αυτό.

- Για τι, επιτέλους! Θα μου πεις τι με ήθελες κυριακάτικα; ξέσπασε πάλι ο Παύλος. Βιάζομαι. Με περιμένουν στο σπίτι για να βγούμε μια βόλτα στη θάλασσα.

- Σε φώναξα Κυριακή, γιατί τις άλλες μέρες δουλεύεις και δεν ήθελα να σε απασχολήσω.

- Και την Κυριακή είμαι απασχολημένος.

- Σωστά, βγαίνεις με τη γυναίκα σου και τα παιδιά σου. Καλά κάνεις. Και πού θα πάτε ακριβώς, με το καλό;

- Στο Φάληρο.

- Α, μπράβο. Πολύ καλά. Είναι και κοντά σας.

- Και σε σένα είναι κοντά. Γιατί δεν πηγαίνεις μια βόλτα;

- Ποιος θα με πάει εκεί;

- Έχεις κι άλλο παιδί εκτός από μένα.

- Ο Γιώργος είναι ελεύθερος και τρέχει να βρει γυναίκα πέρα δώθε. Έχει έγνοιες το παιδί.

- Κι εγώ έχω έγνοιες, και μάλιστα πιο πολλές από εκείνον.

- Δε σε κατηγόρησα, Παύλο...

- Τέλος πάντων. Λέγε, τώρα, γιατί με κάλεσες;

- Θα σου πω αμέσως, παιδί μου. Άκουσε με προσεκτικά: Είσαι ο μεγαλύτερος γιος μου και ήθελα να σε παρακαλέσω, όταν πεθάνω, με κηδέψεις και μετά λιώσω, να μεταφέρεις τα κόκαλα μου στο χωριό, να τα θάψεις δίπλα στα κόκαλα της μάνας σου, στον οικογενειακό μας τάφο...

- Πάλι για θάνατο μιλάς;

- Σε παρακαλώ, Παύλο μου, υποσχέσου ότι θα εκπληρώσεις την τελευταία αυτή επιθυμία μου.

- Εντάξει, θα γίνει, αλλά με τρομάζεις και μόνο που τα σκέφτεσαι όλα αυτά.

- Μη σε νοιάζει. Εσύ μόνο υποσχέσου ότι θα μου κάνεις αυτή τη χάρη.

- Εντάξει σου είπα, θα σου την κάνω.

- Και κοίταξε. Να μη σου πάρουν το κρανίο μου για να το πουλήσουν σε τίποτε φοιτητές της ιατρικής και βάλουν μέσα στο κουτί μόνο τα υπόλοιπα κόκα
λα μου.

- Σταμάτα, πατέρα!...

- Όχι, υποσχέσου ότι θα κάνεις σωστά τη δουλειά.

- Σύμφωνοι. Πες κάτι άλλο τώρα. Μου έκανες την καρδιά περιβόλι κυριακάτικα.

- Να έχεις την ευχή μου, παιδί μου, και συγχώρα με που σε έφερα εδώ και σε κούρασα. Φέρε τώρα κάτι να πιούμε...

- Πάλι πιοτό; Αφού είσαι πιωμένος κιόλας.

- Φέρε τώρα και μη σε νοιάζει, θέλω να το γιορτάσουμε που συνεννοηθήκαμε...

- Εντάξει, θα σου φέρω, αλλά εγώ δε θα πιω.

- Σύμφωνοι. Φέρε.

Ο Παύλος έβγαλε ούζο από το ντουλάπι, έκανε μια ποικιλία για μεζέ με ό,τι βρήκε στο ψυγείο και έβαλε στον πατέρα του να πιει.

Ο Ευάγγελος ήπιε δυο ποτηράκια κι αμέσως μέθυσε. Του ήρθε το κέφι και άρχισε να τραγουδάει μια καντάδα. Καθώς τον είδε πάνω στα κέφια του, ο Παύλος, χαμογέλασε πικρά, τον χαιρέτησε και έφυγε γεμάτος θλιβερές σκέψεις.

Δεν πέρασε χρόνος και ο γερο-Ευάγγελος Σταθάς, όπως το πρόβλεψε ο ίδιος, πέθανε από άσθμα και τον θάψανε τα παιδιά του στο νεκροταφείο της Καλλιθέας. Μετά από τρία ακριβώς χρόνια έλιωσε, έγινε η εκταφή του και τοποθετήθηκαν τα κόκαλα του, καθαρά, πλυμένα και απολυμασμένα, σε ένα μεταλλικό κουτί. Κατόπιν το κουτί πήρε μια θέση σ' ένα ράφι, μέσα στο οστεοφυλάκειο.

Μια Κυριακή πρωί, ο Παύλος, πήγε με το αυτοκίνητο του στο νεκροταφείο και παρέλαβε το κουτί για να το μεταφέρει στο χωριό, όπως υποσχέθηκε, και να το θάψει στον οικογενειακό τάφο των Σταθάδων.

Ήταν πολύ συγκινημένος, όταν τοποθετούσε με ευλάβεια το μεταλλικό κουτί με τα κόκαλα του πατέρα του στο πορτ-μπαγάζ του αυτοκινήτου του. Ένιωθε μια παράξενη ταραχή, ανακατεμένη με τις τύψεις του που δεν τον φρόντισε στα τελευταία του ούτε του έκανε επισκέψεις, παρά τον άφηνε μόνο του με το άσθμα του και το αρρωστημένο πάθος του για το πιοτό.

Αλλά και όταν βγήκε από το νεκροταφείο και κατηφόρισε για τη Συγγρού, εξακολουθούσε να είναι ταραγμένος και απορροφημένος από τις τύψεις του. Σκεφτόταν πάλι πόσο λίγη στοργή είχε χαρίσει στον διακριτικό και καθόλου φορτικό πατέρα του, ιδιαίτερα τον τελευταίο καιρό, που ήταν άρρωστος. Σε μια στιγμή μάλιστα, άρχισε και να μονολογεί: «Πώς θα οδηγήσω τόσες ώρες με αυτήν τη συγκίνηση; Δεν είμαι ούτε μόνος ούτε με συντροφιά. Ο πατέρας μου με συντροφεύει και δε με συντροφεύει. Αλλά μήπως με συντροφεύει; Μάλλον κάτι τέτοιο θα συμβαίνει για να είμαι σ' αυτήν την κατάσταση. Ή μήπως είμαι έτσι, επειδή ήπια για πρώτη φορά, πρωί-πρωί, όπως εκείνος, για να τονωθώ και να βγάλω πέρα την αποστολή μου;»

Πριν τελειώσει το συλλογισμό του και χωρίς να σκεφτεί τίποτε άλλο, από τη λεωφόρο Συγγρού, έστριψε αριστερά και ανηφόρισε για την Ακρόπολη. Πήρε την περιφερειακή οδό γύρω στην Αρχαία Αγορά, κατέβηκε στο θησείο κι από κει στο Μοναστηράκι. Κατόπιν προχώρησε πιο μέσα, σε μια πλατεία της Πλάκας, κοντά στους Αγέρηδες, και πάρκαρε στην άκρη του πεζοδρομίου, δίπλα από μια ταβέρνα και κάτω από μια κολόνα με απαγορευτική πινακίδα της τροχαίας!...

Ήταν καλοκαίρι ακόμα. Ο καιρός ήταν θαυμάσιος. Κάθησε σε ένα τραπέζι έξω, στην αυλή, όπου βρίσκονταν και τρεις ακόμα πρωινοί πελάτες της ταβέρνας και έπιναν ούζο. Κάλεσε το σερβιτόρο κι ο ίδιος και του παράγγειλε ένα καραφάκι, μεζέδες και δύο ποτηράκια!... Ο σερβιτόρος τον κοίταξε παραξενεμένος, αλλά βλέποντας τα δακρυσμένα μάτια του και τους μαύρους γύρους κάτω από αυτά, δείγμα ξενυχτισμένου ανθρώπου, δε ρώτησε για ποιο λόγο ζήτησε δυο ποτηράκια. Μόνο επανέλαβε την παραγγελία ερωτηματικά:

- Καραφάκι, μεζέδες και δυο ποτηράκια είπατε;

Ο Παύλος τον κοίταξε σχεδόν άγρια και του είπε κοφτά:

- Ναι, και γρήγορα!... Έχουμε ταξίδι και πρέπει να πιούμε.

Ο σερβιτόρος δεν τον συνερίστηκε, κούνησε το κεφάλι του και έφυγε, ενώ ο Παύλος βάλθηκε να σκουπίζει τα μάτια του που ξαναδάκρυσαν. Τον είχε πιάσει πάλι το παράπονο: «Αχ, να ζούσε ο έρημος ο πατερούλης μου τώρα, πόσο θα τον φρόντιζα!... Όλη μέρα θα τον περιποιόμουν και θα του έκαμνα παρέα.
Θα τον χρύσωνα, θα έπινα μαζί του για να του κάνω το χατήρι και θα τραγουδούσαμε κι οι δυο, αντάμα, τις καντάδες, που τόσο πολύ τις αγαπούσε, όπως αγαπούσε γενικά την καλή μουσική. Ίσως να τον έπαιρνα και στο σπίτι μου, για να τον έχω κοντά μου και να μη νιώθει μόνος και έρημος, αλλά και για να μη σκέφτεται ολοένα τις τύψεις του που αδιαφόρησε για τη μητέρα μας. Βέβαια, θα αντιδρούσε η γυναίκα μου και θα πρότεινε να φέρει το δικό της τον πατέρα στο σπίτι μας, αλλά εγώ θα πατούσα πόδι και θα τα κατάφερνα, κι ας τα χαλούσαμε μεταξύ μας. Τι αξία έχει μια γυναίκα μπροστά στο γονιό που σε γέννησε;
Καμιά, όπως είπε και ο Πρωτομάστορας σε κείνη την παλιά μπαλάντα, "Της Τρίχας το γεφύρι", απαντώ-τας στο Στοιχειό».

Και ο Παύλος άρχισε να τραγουδάει την απάντηση φωναχτά:

- Αν δίδω σε την μάνα μου, άλλη μάνα δεν έχω. 
Αν δίδω σε τον κύρη μου, άλλον κύρη δε βρίσκω. 
Αν δίδω τη γυναίκα μου, καλύτερην ευρίσκω...

Οι θαμώνες στράφηκαν και κοίταξαν τον περίεργο άνθρωπο με την πρωινή διάθεση για τραγούδι. Βλέποντας τον να σκουπίζει τα μάτια του, συζήτησαν για λίγο και τον κατέταξαν σε μια από τις τρεις πιθανές κατηγορίες, του μεθυσμένου, του τρελού και του περιθωριακού, μόνο που για την τρίτη κατηγορία τους δυσκόλευε το αυτοκίνητο που είχε ο άνθρωπος. Ωστόσο δεν επέμεναν πολύ στη διερεύνηση του προβλήματος και κοίταξαν πάλι τη δουλειά τους, δηλαδή την απασχόληση με το πρωινό τους τσιμπουσάκι.

Εκείνη τη στιγμή έφτασε στο τραπέζι του Παύλου ο σερβιτόρος και αράδιασε στο τραπεζομάντηλο την παραγγελία του: το καραφάκι, τους μεζέδες και τα δυο ποτηράκια, με δυο επιπλέον ποτήρια νερό, για να μην έχει φασαρίες με τον παράξενο πελάτη του φέρνοντας μόνο ένα ποτήρι νερό...

- Ευχαριστώ, του είπε εκείνος και πρόστεσε: Σε παρακαλώ πολύ, λεβέντη μου, βάλε μια κασέτα με καντάδες να τις ακούσουμε.

- Ποιοί να τις ακούσετε;
- Ο πατέρας μου κι εγώ. Του αρέσουν πολύ οι καντάδες, ξέρεις.

- Μα ο πατέρας σου δεν είναι μαζί σου, τόλμησε να πει ο σερβιτόρος.

- Είναι, θέλεις να τον δεις; ρώτησε ήρεμα ο Παύλος.

- Όχι, όχι, είπε το παλικάρι σχηματίζοντας μια αρνητική πια γνώμη για τον πελάτη του και έτρεξε να ικανοποιήσει και τη δεύτερη παράλογη, κατ' αυτόν, παραγγελία.

Σε λίγα δευτερόλεπτα ακούστηκε από το μεγάφωνο στην ήσυχη, πρωινή και κυριακάτικη πλακιώτικη ατμόσφαιρα μια αθηναϊκή καντάδα...

Οι θαμώνες, η γειτονιά, οι πρωινοί περιπατητές της πλατείας, κι ακόμα πιο πέρα, παραξενεύτηκαν και σχολίασαν το ασυνήθιστο γεγονός. Μα το δέχτηκαν, ή το ανέχτηκαν, σαν τόσα και τόσα παράξενα που συμβαίνουν τελευταία όλες τις ώρες και τις μέρες της βδομάδας, ενώ ο Παύλος σχεδόν κλαίγοντας άνοιξε το καραφάκι, έβαλε ούζο στα δυο ποτήρια και, τσουγγρίζοντάς τα, ευχήθηκε:

- Άντε στην υγειά μας, γέρο μου!... Άσπρο πάτο!...

Κατόπιν ήπιε μονορούφι και τα δυο ποτηράκια, έφαγε από τους μεζέδες και ξαναγέμισε τα ποτηράκια. Με τα δεύτερα ποτηράκια, που ήπιε, μέθυσε για τα καλά και βάλθηκε να συνοδεύει την καντάδα, στην αρχή μουρμουριστά και αμέσως μετά φωναχτά!...

Στο τέλος του τραγουδιού, και ώσπου να βάλει ο σερβιτόρος μιαν άλλη καντάδα, ο Παύλος είπε πάλι φωναχτά για να τ' ακούσουν όλοι γύρω του:

- Έχεις καλό γούστο, πατέρα, και πολύ καλή φωνή. Σωστός τενόρος.

Μια δεύτερη αθηναϊκή καντάδα ξανακούστηκε από το μεγάφωνο.

- Άκου, γέρο μου, κι αυτήν να ευχαριστηθεί η ψυχή σου...

Και βάλθηκε κι ο ίδιος να τραγουδάει δυνατά το τραγούδι...

- Πού το βρήκε το κέφι πρωί-πρωί; σχολίασε ο ένας από τους τρεις θαμώνες της ταβέρνας.

- Δεν θα είναι καλά ο άνθρωπος, είπε ο δεύτερος.

- Ποιος ξέρει τι βάσανα έχει, πρόστεσε συμβιβαστικά ο τρίτος.

Την ίδια ώρα, ένας νεαρός αστυφύλακας, αγανακτισμένος σίγουρα από την πρωινή κυριακάτικη ηχητική "ρύπανση" της ατμόσφαιρας, τη στιγμή μάλιστα που δεν είχε σχολάσει ακόμα η Μητρόπολη εκεί κοντά, φάνηκε να μπαίνει από ένα στενό στην πλατεία. Πριν συστήσει στον ταβερνιάρη να κλείσει το μεγάφωνο, πλησίασε πρώτα στο παράνομα σταθμευμένο αυτοκίνητο, έβγαλε το μπλοκ των παραβάσεων και άρχισε να γράφει τον αριθμό και τα άλλα στοιχεία του...

Ο Παύλος, παρόλο το μεθύσι του, πρόσεξε την εμφάνιση και την κίνηση του αστυφύλακα και σηκώθηκε πάνω φωνάζοντας:

- Ε, κύριε αστυφύλακα, κύριε αστυφύλακα, τι κάνετε εκεί πέρα; Γιατί με γράφετε;

- Δικό σας είναι το αυτοκίνητο; ρώτησε κι εκείνος.

- Ναι, δικό μας.

- Ρωτάς κιόλας, άνθρωπε μου, γιατί σε γράφω;

Έκανες παράνομη στάθμευση. Δεν είδες το απαγορευτικό σήμα στην πινακίδα εκεί πάνω;

- Το είδα, αλλά υπήρχε λόγος να παρκάρω κοντά στην ταβέρνα.

- Τι λόγος;

- Ο πατέρας μου αγαπάει πολύ το πιοτό. Ήθελα να του κάνω το χατήρι για τελευταία φορά, να καθήσουμε για λίγο μαζί εδοΏ πέρα και να πιούμε. Με την ευκαιρία να ακούσει και μερικές καντάδες, τις οποίες λάτρευε, αλλά και τις τραγουδούσε θαυμάσια.

- Για ποιόν πατέρα μιλάς, αφού κάθεσαι εκεί μόνος σου; Και έπειτα τι σημασία έχουν όλα αυτά. Είσαι παραβάτης.

- Σας παρακαλώ, κύριε αστυφύλακα. Κάντε μου το χατήρι και μη με γράψετε. Κάντε το για την ψυχή του πατέρα μου που μας βλέπει από ψηλά.

- Τι λες, άνθρωπε μου; ξέσπασε ο αστυφύλακας αγανακτισμένος. Τρελάθηκες; Από πού ψηλά και πράσινα άλογα μου λες εκεί πέρα;

- Η ψυχή του είναι ψηλά και το σώμα του είναι εδώ κάτω,μαζί μου.

- Πού;!..., ρώτησε κοφτά και άγρια ο αστυφύλακας.

- Μέσα στο πορτ-μπαγάζ...

- Μέσα στο πορτ-μπαγάζ τον έχεις τον πατέρα σου και ακούει τις καντάδες; θα σκάσει τόσην ώρα εκεί μέσα. Άσε που όσα λες είναι βλακείες.

- Δε λέω βλακείες ούτε ψέματα, θέλεις να τον δεις;

- Άνοιξε να τον δω για να σε πιστέψω.

Ο Παύλος έβγαλε τα κλειδιά του και άνοιξε το πορτ-μπαγάζ.

- Πού είναι, συνέχισε δύσπιστα ο αστυφύλακας ρίχνοντας μια ματιά στο μισοάδειο χώρο.

- Ολόκληρο μεταλλικό κουτί. Δεν το βλέπεις; Εκεί μέσα είναι.

Μόλις κατάλαβε τι συνέβαινε, ο νεαρός αστυφύλακας άνοιξε διάπλατα τα μάτια του από φρίκη, κοίταξε τρομαγμένος τον περίεργο τύπο που του έλαχε και το 'βαλε στα πόδια φωνάζοντας:

-Τρελός είναι!... Τρελός είναι! Τρελός είναι!...

Ο Παύλος έκλεισε το πορτ-μπαγάζ, πήγε στο τραπέζι του, αποτέλειωσε με την ησυχία του τους μεζέδες και το ούζο του και κάλεσε το σερβιτόρο να τον πληρώσει.

Ικανοποιημένος κατόπιν από το μνημόσυνο που έκαμε στον πατέρα του, ευχαρίστησε το σερβιτόρο, του έδωσε γερό φιλοδώρημα και κατευθύνθηκε προς το αυτοκίνητο.

Καθώς έβαζε μπρος για να πάρει το δρόμο για το χωριό, άκουσε την καμπάνα της Μητρόπολης που σήμαινε απόλυση. Πάτησε γκάζι και μετά από είκοσι λεπτά βρισκόταν έξω από την Αθήνα. Μπαίνοντας στον εθνικό δρόμο και τραβώντας για το χωριό, βάλθηκε να τραγουδάει το «Δυο πόρτες έχει η ζωή»...

Ήταν βέβαια συννεφιασμένος ο καιρός, από το χάραμα κιόλας εκείνης της ημέρας, αλλά ο Λευτέρης Διονυσίου, ξεκινώντας για τη δουλειά του, το πρωί δε φανταζόταν ότι, ώσπου να φτάσει στη στάση του λεωφορείου, πέντε λεπτά απόσταση από το σπίτι του, θα ξεσπούσε μια τόσο δυνατή βροχή που θα τον έκαμνε μούσκεμα.

Μόλις σίμωσε στη στάση, τίναξε από πάνω του τα νερά και χώθηκε κάτω από το στέγαστρο, ανάμεσα στον κόσμο που προσπαθούσε να προφυλαχτεί κι αυτός από τη μπόρα.

Σε λίγο σταμάτησε η βροχή, αλλά το λεωφορείο δεν έλεγε να φανεί. Για μια στιγμή πέρασε από το μυαλό του Λευτέρη η σκέψη να γυρίσει πίσω, να αλλάξει το βρεγμένο σακάκι του και να πάρει τη μικρή ομπρέλα του. Είχε αργήσει, όμως, ήδη αρκετά από τη δουλειά του, και απέρριψε αμέσως αυτή τη σκέψη, γιατί δεν το έκρινε καθόλου σκόπιμο να καθυστερήσει παραπάνω επιστρέφοντας στο σπίτι και διακινδυνεύοντας να χάσει το λεωφορείο, που, μπορούσε, στο μεταξύ να φτάσει ξαφνικά στη στάση. Τα δρομολόγια της γραμμής, γενικά, ήταν ακανόνιστα, χωρίς ομαλό ρυθμό και, επιπλέον, τούτη τη μέρα, λόγω του καιρού, οι αφίξεις των λεωφορείων έγιναν και απρόβλεπτες, περισσότερο από κάθε άλλη φορά, γιατί οι βρεγμένοι δρόμοι υποχρέωναν τα κάθε είδους τροχοφόρα να προχωρούν στριμωχτά και αργά, σαν να έκαμναν βήμα σημειωτόν.

Στη στάση, κάτω από το στέγαστρο, περίμεναν τέσσερις γυναίκες, έξι μαθητές και πέντε άντρες. Ο ένας από τους τελευταίους προκαλούσε την προσοχή με το σουλούπι του. Ήταν κοντός, χοντρούλης, με πρόσωπο μεγάλου παιδιού και μάτια γαλανά, αθώα και ντροπαλά. Ήταν, ωστόσο, ντυμένος προνοητικά, με αδιάβροχο και μπερέ, κρατούσε μιαν ομπρέλα βρεγμένη και διπλωμένη, και στη μασχάλη του έσφιγγε έναν στεγνό χαρτοφύλακα. Έμοιαζε κάπως με τους δημόσιους υπάλληλους του παλιού καιρού αλλά χωρίς το υπεροπτικό ύφος εκείνων.

Έπειτα από πέντε λεπτά, επιτέλους, το λεωφορείο φάνηκε από πέρα. Ο Λευτέρης χάρηκε που βρισκόταν στη στάση και δεν είχε πάει να πάρει την ομπρέλα του, γιατί, όπως διαπίστωνε τώρα, αν το είχε κάνει, σίγουρα θα έχανε το πολυπόθητο όχημα, το «λεωφορείον ο πόθος», όπως το έλεγε όσες φορές αργούσε υπερβολικά να φανεί στη στροφή του δρόμου.

Τίναξε, λοιπόν, ξανά τα νερά από το σακάκι και το παντελόνι του και, όταν έφτασε και σταμάτησε μπροστά του η «φυσούνα», όπως έλεγαν οι άλλοι το όχημα που ήταν διπλό, σαν τρένο, μπήκε μέσα και κρεμάστηκε από ένα χερούλι. Πίσω του ήρθε και στάθηκε το κοντό ανθρωπάκι, προσέχοντας πολύ μήπως βρέξει ή ενοχλήσει κανέναν η διπλωμένη, μα βρεγμένη ακόμα, ομπρέλα του.

Το λεωφορείο ξεκίνησε και συνέχισε την προκαθορισμένη πορεία του αργά-αργά, σαν να πρόσεχε μήπως γλιστρήσει … Ωστόσο, σταματούσε ταχτικά στις στάσεις, κατέβαζε μερικούς επιβάτες, ανέβαζε διπλάσιους και προχωρούσε στον προορισμό του βαρυγκωμώντας, θαρρείς, για την υπερφόρτωσή του ή επειδή δε μπορούσε, λόγω της βροχής, να βιαστεί περισσότερο και να τρέξει.

Ο Λευτέρης βυθίστηκε στις σκέψεις του, όπως έκαναν, άλλωστε, όλοι εκεί μέσα, για να περάσει υποφερτά η ώρα τους. Στο νου του ήρθαν αμέσως, ένα-ένα, τα ατομικά και υπηρεσιακά του προβλήματα αλλά πολύ γρήγορα ο στοχασμός του προσηλώθηκε στα οικογενειακά και, ιδιαίτερα, στις στεναχώριες που αντιμετώπιζε ο ίδιος, ως γονιός, όχι τόσο στην επίλυση των οικονομικών του προβλημάτων, όσο κυρίως, στη διεκπεραίωση της ανατροφής των δυο αγοριών του, τα οποία βρίσκονταν πια πάνω στην προχωρημένη εφηβεία τους και ήταν σχεδόν ασυμμάζευτα…

Η σκέψη του απορροφήθηκε από τα περιστατικά του τελευταίου χρόνου, αφότου οι νεαροί δεν έλεγαν να τον αφήσουν ήσυχο με τις υπερβολικές απαιτήσεις τους, τις απειθαρχίες τους, τα ξενύχτια τους και τις κάθε είδους άλλες ιδιοτροπίες τους. Επιπλέον σκεφτόταν πόσο είχαν αλλάξει οι καιροί και πόσο λίγη κατανόηση έδειχναν, γενικά, τα παιδιά σήμερα προς τους γονείς τους και προπάντων τα δικά του, που δεν καταλάβαιναν ή δεν ενδιαφέρονταν καθόλου να καταλάβουν τα δυσεπίλυτα βιοτικά προβλήματα και την οικονομική καχεξία της οικογένειάς τους.

Το τελευταίο καιρό μάλιστα, εδώ και δύο μήνες, ο Διονυσίου και τα παιδιά του είχαν κόψει την κουβέντα μεταξύ τους, έτσι που η ολοήμερη βουβαμάρα έκανε το σπίτι να μοιάζει με οίκο κωφαλάλων. Και το πράγμα παρατεινόταν υπέρμετρα, γιατί ο εγωισμός εμπόδιζε την υποχώρηση της μιας ή της άλλης μεριάς, ώστε να σπάσει ή να λιώσει ο δημιουργημένος ανάμεσά τους πάγος. Η κατάσταση χειροτέρεψε ακόμη περισσότερο από την περασμένη βδομάδα, οπότε η συνεννόηση γινόταν πολύ δύσκολα, ακόμα και τα πιο στοιχειώδη και απαραίτητα πράγματα της καθημερινότητας. Και θα ήταν μηδαμινή κι αυτή η συνεννόηση, αν δε μεσολαβούσε η Λάουρα, η γυναίκα του, η οποία είχε καλή και αδιάκοπη επικοινωνία με τα παιδιά, γιατί σε κάθε διαφορά που προέκυπτε, έπαιρνε πάντα το δικό τους μέρος, έστω κι αν αυτό προκαλούσε μετά το τσακωμό της με το Λευτέρη και τον κλονισμό της παλιάς, αρμονικής συμβίωσής της μαζί του.

Όπως και να’ναι, η ατμόσφαιρα του εκνευρισμού και της κατήφειας βάραινε όλο και πιο πολύ στα πρόσωπα του σπιτιού, καταντούσε, μέρα με τη μέρα, ασήκωτη και απειλούσε να διαλύσει την οικογένεια, αν δεν την είχε διαλύσει κιόλας, προσωρινά τουλάχιστον.

Για την παράταση της αφασίας, αλλά και για ό,τι αφορούσε την ουσία των διενέξεων, ο Λευτέρης ήταν πεπεισμένος απόλυτα ότι έφταιγαν τα παιδιά, και αυτό το παραδεχόταν εν μέρει και η Λάουρα, μολονότι διαφωνούσε για τις αιτίες και τις αφορμές. Γι’ αυτό ο ίδιος είχε τη γνώμη ότι εκείνα έπρεπε να σπάσουν την αμοιβαία σιωπή. Επιπλέον, το δικό του πείσμα, το πατρικό, το θεωρούσε δικαιολογημένο, λόγω της μεγαλύτερης ηλικίας του. «Αυτό δα μας έλειπε!…», έλεγε κάθε φορά που συζητούσε το πρόβλημα μέσα κι έξω του. «Τα παλιόπαιδα!… Να κάνουν ό,τι θέλουν, να ξενυχτάνε ή μάλλον να χαζοξενυχτάνε στα ηλίθια και επικίνδυνα στέκια τους, να γυρνάνε λίγο πριν ξημερώσει, να αναστατώνουν το σπίτι, να μη λογαριάζουν ούτε να σέβονται τον πατέρα τους, κι από πάνω να ζητάνε και ρέστα. Και τι ρέστα μάλιστα: Να απαιτούνε από τον μη ευκατάστατο πατέρα τους ένα κάρο χρήματα για να αγοράσουν ο,τιδήποτε έβλεπαν να διαθέτουν τα πλουσιόπαιδα της παλιοπαρέας τους, από πανάκριβα ρούχα και παπούτσια με τις μεγάλες φίρμες, μέχρι μοντέρνες φωτογραφικές μηχανές με φλας, καινούργιο ραδιοκασετόφωνο, στη θέση του απαρχαιωμένου, όπως έλεγαν το παλιό, και στερεοφωνικό συγκρότημα με ηχεία και ενισχυτές για να ξεκουφαίνουν όλη τη γειτονιά, πράγματα δηλαδή υπερφίαλα κι απρόσιτα για το βαλάντιό του, που κόστιζαν ένα διάβολο. Και, επειδή δεν ικανοποιούσε τις παράλογες και ουτοπικές αυτές απαιτήσεις τους, οι κανακάρηδές του να θυμώνουν, να παύουν να του μιλάνε και, το χειρότερο, να μη θέλουν να ξεθυμώσουν με κανένα τρόπο, τόσον καιρό!… Κι όλα αυτά την ώρα που το σπίτι χρειαζόταν άλλα πράγματα, πιο απαραίτητα, όπως ήταν τα καλής ποιότητας έπιπλα για το διαμέρισμα, τα πιο καλά σκεύη της κουζίνας και τα καλά, πορσελάνινα σερβίτσια, τα οποία ζητούσε από καιρό η μητέρα τους για να κάνει κανένα σωστό και ευπρόσωπο τραπέζι σε φίλους και συγγενείς. Αλλά κάτι παρόμοια ήταν εκτός του πεδίου βολής τους και δεν τα σκέφτονταν οι δυο αλλοπαρμένοι νεαροί βλαστοί του. Νοιάζονταν μόνο για τα δικά τους κέφια και κρατούσαν κακία στο δύστυχο πατέρα τους, ο οποίος δε σκεφτόταν τίποτε άλλο παρά μόνο το δικό τους καλό».

Ο Λευτέρης ένιωσε ξαφνικά ένα σύγκρυο να του διαπερνάει το κορμί. Σταμάτησε τους συλλογισμούς του και κοίταξε έξω από τα θαμπά παράθυρα του λεωφορείου. Η βροχή συνέχιζε να πέφτει με ορμή και να μπάζει την υγρασία της από τις ανοιχτές πόρτες, κάθε φορά που το κατάφορτο όχημα σταματούσε σε μια στάση για να ανεβοκατεβάσει επιβάτες. Προχώρησε στο διάδρομο σπρωγμένος από τους νεοεισελθόντες. Το σύγκρυο λιγόστεψε και κατόπιν του πέρασε, λόγω της ζεστασιάς που προκάλεσε το νέο πατίκωμα πάνω του των όρθιων συνεπιβατών του, αλλά, ταυτόχρονα, μεγάλωσε και η δυσφορία του από τον ανυπόφορο συνωστισμό, σε βαθμό μάλιστα να ε,εκνευριστεί και να νιώσει μια ζαλάδα. Δεν ανησύχησε όμως πολύ γι’αυτήν, γιατί ήξερε ότι οφειλόταν στο γεγονός ότι ολόκληρη, σχεδόν, τη νύχτα δεν είχε κλείσει μάτι από τη στεναχώρια του για την διαλυτική κατάσταση που επικρατούσε στο σπίτι του.

Σε λίγο, μόλις του πέρασε κάπως η ζαλάδα, απορροφήθηκε πάλι από τις σκέψεις του. Ο νους του καρφώθηκε πάλι στο πρόβλημά του, μολονότι ήταν εξουθενωμένος. Το έβλεπε όμως πως δε μπορούσε να του φύγει από το μυαλό, ούτε στιγμή, το αποκρουστικό γεγονός ότι δε μπορούσε να μιλήσει με τα ίδια του τα παιδιά ούτε κι εκείνα μαζί του, και ότι το κακό αυτό παρατεινόταν εδώ και πάνω από ένα μήνα. Η αφασία, η βουβαμάρα και η κατήφεια κυριαρχούσαν απόλυτα μέσα στο σπίτι και δε φαινόταν πουθενά κάποια ελπίδα ότι θα έπαιρνε κάποιο τέλος αυτό το ατέλειωτο μαρτύριο της αμοιβαίας αντιπάθειας. Πολλές φορές είχε σκεφτεί να φύγει για κάμποσο καιρό από το σπίτι, να ταξιδέψει μόνος του μακριά, να λείψει από τα άσπλαχνα παιδιά του, για να δει αν θα ένιωθαν καθόλου την έλλειψή του, αν θα μετάνιωναν για λίγο, έστω, άλλα και αν θα μετάνιωνε κι ο ίδιος, όμως, τελικά δεν το αποφάσιζε, γιατί δεν ήθελε να στεναχωρήσει τη γυναίκα του.

Την περασμένη νύχτα, όμως, μέσα στο κορύφωμα της παραζάλης του από τη σωματική, τη νοητική, την ψυχική κούραση και από την αγρυπνία, παραμέρισε το τελευταίο εμπόδιο και, κατά τα ξημερώματα, αποφάσισε να θέσει σε εφαρμογή το σχέδιό του, για την επόμενη κιόλας μέρα: Σχολώντας από τη δουλειά του, θα έκαμνε ανάληψη κάμποσων χρημάτων από την τράπεζα και θα έβγαζε ένα εισιτήριο λεωφορείου για τη μακρινή Καλαμάτα, όπου θα κατέφευγε για να ανασάνει, επιτέλους, και να γλιτώσει, προσωρινά τουλάχιστον, για τρεις-τέσσερις μέρες, από την αγχώδη και εκρηκτική ατμόσφαιρα του σπιτιού. Ξανασκέφτηκε τώρα την απόφασή του αυτή και είδε ότι ήταν μια λογική κατάληξη και όχι αποκύημα της νυχτερινής κακοδιαθεσίας και του ξενυχτιού του.

Το λεωφορείο έφτασε στη στάση του Ωδείου Αθηνών, σταμάτησε, κατέβασε μερικούς επιβάτες, ανέβασε άλλους τόσους και συνέχισε την αργή πορεία του. Το στρίμωγμα στο διάδρομο έγινε ακόμα πιο ανυπόφορο τώρα!… Όλοι κρατιόνταν από τις χειρολαβές και τους σιδερένιους σωλήνες που πλαισίωναν τις ράχες των καθισμάτων.. Κρατιόνταν με δύναμη και εσωτερική πίεση, με επιμονή και υπομονή, κάνοντας ταυτόχρονα ένα είδος ακροβασίας, για να βολέψουν όπως-όπως τα κορμιά τους σε θέση ή στάση ανεκτή ή σωστική, ώστε να λιγοστέψουν την βασανιστική ύπαρξή τους μέσα στο διάδρομο του κατάφορτου οχήματος…

Ευτυχώς, ο Λευτέρης είχε μόνο μια στάση ακόμα μπροστά του κι έτσι μπορούσε πιο εύκολα να κάνει υπομονή. Το βάσανο του στριμώγματος στο λεωφορείο, σε λίγο, θα τέλειωνε, θα ανάσαινε επιτέλους, θα απελευθερωνόταν από την καταπίεση και θα γλίτωνε από την παραλυτικήν ακινησία, έστω κι αν τον περίμενε έξω ένα άλλο βάσανο: η βροχή που συνεχιζόταν αδιάκοπα…

Στη στάση του καλλιμάρμαρου Παναθηναϊκού Σταδίου ο Λευτέρης κατέβηκε και προχώρησε γρήγορα στον τοξωτό δρόμο πίσω από το μέγαρο του Ζαππείου, βαδίζοντας σκυφτά, για να προφυλαχτεί από τη βροχή που, με τα νερά της τιναγμένα από ένα ρεύμα κρύου αγέρα, του ράντιζε το πρόσωπο… Είχε μπροστά του ένα ολόκληρο τέταρτο της ώρας δρόμο μέχρι να φτάσει στο γραφείο του και η πορεία του στο πλάι του Εθνικού Κήπου, ως να βρεθεί στη λεωφόρο Αμαλίας, θα ήταν δύσκολη γιατί δεν υπήρχε γύρω του κανένα χτίριο για να προφυλαχτεί από απ’τη βροχή, κανένας τοίχος, καμιά βεράντα, κανένα υπόστεγο…

Ο Λευτέρης γύρισε, ασυναίσθητα, το κεφάλι του πίσω και κοίταξε. Ο κοντός κύριος τον ακολουθούσε αμέριμνος και στεγνός, προφυλαγμένος κάτω από την διάπλατα ανοιγμένη ομπρέλα του, που ήταν δυσανάλογα μεγάλη σε σχέση με το μικρό του «δέμας».

Ο Διονυσίου πήγε να χαμογελάσει σε βάρος του συνεπιβάτη του, για την εικόνα που παρουσίαζε, αλλά σύντομα απαλλάχτηκε από την μικροκακία του, άλλαξε διάθεση και, αντίθετα, τον μακάρισε λέγοντας μέσα του: «Τι ευτυχισμένος άνθρωπος και τι προνοητικός! Σε τέτοιες στιγμές εκτιμούμε τις χρήσιμες τυπικότητες και σχολαστικότητες των φρόνιμων και οργανωμένων ανθρώπων τους οποίους, αλλιώς, εμείς οι δήθεν έξυπνοι, οι μη τυπικοί και σχολαστικοί, συνήθως, ειρωνευόμαστε και υποτιμούμε».

- Εμπάτε κάτω απ’την ομπρέλα μου, κύριε, άκουσε να του λέει καλόβολα ο κοντός ταχύνοντας το βήμα του. Γίνατε μούσκεμα…

Ο Λευτέρης ξαφνιάστηκε, αλλά έκανε τον περήφανο και αδιάφορο, προσποιούμενος ότι δεν είχε ακούσει τίποτε. Ο κοντός όμως ήρθε στο πλάι του και επέμεινε κάπως επιταχτικά τώρα:

- Ελάτε, μπήτε από κάτω, σας παρακαλώ…

- Ευχαριστώ πολύ, είπε ο Διονυσίου μουρμουριστά και, σκύβοντας σάμπως απρόθυμα, χώθηκε κάτω από την ομπρέλα, γιατί η βροχή δεν έλεγε να σταματήσει.

Περπάτησε λίγα βήματα προφυλάγοντας το κεφάλι και τη ράχη του από το υγρό ράβδισμα, αλλά με το να είναι υποχρεωμένος να σκύβει συνεχώς, διπλωμένος, σχεδόν, στα δύο, το μισό του κορμί έμενε ακάλυπτο από την ομπρέλα και βρεχόταν!…

- Μου δίνετε, σας παρακαλώ, κύριε, την ομπρέλα εμένα; τόλμησε να πει αποφασιστικά ο Λευτέρης που δεν είχε άλλη λύση, εκτός από του να παραιτηθεί από την προστασία και να αποσυρθεί από τη συμπόρευση, με κίνδυνο, βέβαια, να βραχεί ολόκληρος…

- Πάρτε την, απάντησε πρόθυμα ο κοντός. Θα είναι καλύτερα και για μένα.

Ο Λευτέρης πήρε το χερούλι της ομπρέλας, το κράτησε γέρνοντάς το ελαφρά προς το μέρος του ιδιοκτήτη, για να τον καλύπτει απόλυτα, όρθωσε κατόπιν το κορμί του με άνεση και άρχισε να βαδίζει πια με μικρότερα βήματα, για να συντονίζεται με τον καλό και μικρόσωμο συνοδοιπόρο του, προφυλαγμένος, επιτέλους, ολόκληρος από τη συνεχιζόμενη βροχή.

- Σας είδα στη στάση – είπε ο κοντός – κι άλλη φορά. Θα πρέπει να είμαστε γείτονες.

- Έτσι φαίνεται, απάντησε ο Λευτέρης κοφτά. Πού μένετε;

Ο κοντός απάντησε και, με έκπληξή τους, ανακάλυψαν και οι δύο ότι έμεναν στον ίδιο δρόμο, σε πολυκατοικίες που απείχαν, η μια από την άλλη, μόλις πεντακόσια μέτρα.

Συνεχίζοντας την κουβέντα κάτω από την ομπρέλα και δίνοντας πληροφορίες ο ένας για τον άλλο, προχώρησαν στην αμοιβαία γνωριμία. Ο συνοδοιπόρος του Λευτέρη λεγόταν Κωνσταντίνος Σακρής, ήταν καθηγητής θεολογίας στο πανεπιστήμιο της Θεσσαλονίκης και βρισκόταν στην Αθήνα με αναρρωτική άδεια. Τώρα πήγαινε στο υπουργείο παιδείας για να ρυθμίσει κάποιο ζήτημα και την επόμενη μέρα το πρωί θα έφευγε αεροπορικώς για τη θέση του. Ο Διονυσίου πάλι του είπε τα δικά του και, στο τέλος, πρόσθεσε:

- Κι εγώ ταξιδεύω αύριο, αλλά για λόγους αναψυχής. Θα πάρω μια άδεια άνευ αποδοχών από το αφεντικό μου και θα αναχωρήσω προς την αντίθετη κατεύθυνση, προς την Καλαμάτα!…

- Αλήθεια; ρώτησε με συγκρατημένη έκπληξη ο κ. Σακρής. Τι σύμπτωσις!… Και θα φύγετε πρωί, όπως εγώ;

- Όχι. Θα φύγω το απόγευμα με το λεωφορείο. Το πρωί θα δουλέψω, για να κερδίσω τη μέρα μου.

Φτάνοντας στην οδό Μητροπόλεως, σταμάτησαν, γιατί θα χώριζαν πια. Αντάλλαξαν κάρτες με διευθύνσεις και τηλέφωνα και έδωσαν αμοιβαία υπόσχεση ότι θα ξαναβλέπονταν. Χαιρέτησαν, ο κ. Σακρής πήρε τον κατήφορο για το υπουργείο του και ο Διονυσίου συνέχισε την πορεία του προς το γραφείο, προσπαθώντας να προφυλαχτεί από τη βροχή με το να περπατάει δίπλα-δίπλα, σχεδόν κολλητά, στους τοίχους των χτιρίων ή κάτω από υπόστεγα, τέντες και μπαλκόνια.

Πριν από το μεσημέρι, σ’ένα διάλειμμα της δουλειάς του, ο Λευτέρης πήγε στην τράπεζα, έκανε ανάληψη χρημάτων και κατόπιν έβγαλε το περιπόθητο εισιτήριο της φυγής.

Την άλλη μέρα, το πρωί, στη στάση, δεν συνάντησε, φυσικά, τον κοντό θεολόγο, αφού εκείνος θα ταξίδευε την ίδιαν ώρα για τη Θεσσαλονίκη, αλλά ούτε και ο καιρός ήταν βροχερός για να πάρει την ομπρέλα του. Απεναντίας, είχε μια λιακάδα γεμάτη γλύκα. Ωστόσο, ο Λευτέρης Διονυσίου δε μπορούσε να τη χαρεί. Ήταν και πάλι ξάγρυπνος, δεν είχε κοιμηθεί ούτε τη μισή νύχτα, σκεπτόμενος τα ίδια και τα ίδια άλυτα προβλήματα που είχε με τα αγόρια του και τη μεγάλη αποξένωσή του από αυτά. Ένιωθε πολύ κουρασμένος, σαν να είχε δουλέψει χειρωνακτικά για ώρες ολόκληρες, το μυαλό του ήταν θολό και η διάθεσή του απαισιόδοξη. Η μόνη του παρηγοριά ήταν το εισιτήριο που φύλαγε στην τσέπη του και η σκέψη ότι το ίδιο απόγευμα θα έκαμνε το λυτρωτικό ταξίδι, το οποίο θα του επέτρεπε να απομακρυνθεί για μέρες από το σπίτι του, που τόσο πολύ τον πλήγωνε τελευταία.

Δούλεψε όλο το πρωινό με τη σκέψη της Καλαμάτας στο μυαλό και όταν σχόλασε πήρε το λεωφορείο της συνοικίας του. Κατέβηκε στη στάση της γειτονιάς του και έκανε να περάσει στο απέναντι πεζοδρόμιο της μικρής λεωφόρου για να πάρει τον, κάθετο σ’αυτήν, δρόμο προς το σπίτι του. Η κίνηση όμως ήταν μεγάλη και έκρινε αναγκαίο να περιμένει λίγο, ώσπου να αραιώσουν τα αυτοκίνητα που έτρεχαν γρήγορα, το ένα πίσω απ’ το’ άλλο, σαν κυνηγημένα…

Μετά από λίγο, ξαφνικά, σταμάτησε μπροστά του ένα ταξί με έναν επιβάτη στο πίσω μέρος του σαλονιού. Ο ταξιτζής άνοιξε το παράθυρο και ρώτησε το Λευτέρη αν ξέρει αγγλικά.

- Όχι, του απάντησε εκείνος. Μόνο λίγα γαλλικά.

Μόλις το άκουσε αυτό ο οδηγός χάρηκε και είπε στο Λευτέρη να το γνωστοποιήσει στον επιβάτη του. Ο Διονυσίου συμμορφώθηκε και ο ξένος έδειξε να χαίρεται ακόμα πιο πολύ. Άνοιξε μάλιστα κι εκείνος το παράθυρό του και βιάστηκε να πει σε καλά γαλλικά ότι είναι ιδιαίτερα ενθουσιασμένος που θα μπορέσει, επιτέλους, να συνεννοηθεί με κάποιον, ώστε να λύσει το πρόβλημά του.

- Ο οδηγός δεν ξέρει καμιά γλώσσα, αλλά κι εγώ ο ίδιος δε μιλάω καθόλου τα ελληνικά, πρόσθεσε. Είμαι ξένος, Αμερικάνος.

«Αυτό δα κάνει μπαμ!…», σκέφτηκε ο Λευτέρης, που εντυπωσιάστηκε από το ρόδινο χρώμα του χοντρού προσώπου του, την παχιά σιλουέτα του, το χτυπητό κίτρινο χρώμα της γραβάτας του και το νεοπλουτικό καφέ βελούδινο σακάκι του.

Την χαρά του θέλησε να εκφράσει με λόγια, αμέσως μετά τον επιβάτη, και ο οδηγός, ο οποίος αναφώνησε ανακουφιστικά:

- Δόξα τω θεώ!… Θα μάθω, επιτέλους, τι θέλει αυτός ο «μάπας».

- Ποιό είναι το πρόβλημα; ρώτησε ο Λευτέρης.

- Περάστε μέσα, παρακαλώ, είπε με ευγενικό τρόπο ο επιβάτης ανοίγοντας την πόρτα του και μετακινούμενος λίγο στη θέση του.

- Όχι ευχαριστώ. Μόνο πέστε μου τι θέλετε. Βιάζομαι, είπε ο Λευτέρης.

- Ελάτε πιο πέρα. Εδώ εμποδίζουμε τη κίνηση, πρότεινε ο ταξιτζής και, πατώντας ελαφρά το γκάζι, προχώρησε μερικά μέτρα πιο μπροστά. Κατόπιν ανέβηκε με τις δυο ρόδες του αυτοκινήτου στο πεζοδρόμιο και σταμάτησε. Ο Λευτέρης ακολούθησε.

- Λοιπόν, είπε ο ξένος, είμαι καθηγητής της χημείας στο πανεπιστήμιο της Μινεάπολης και σήμερα το πρωί ήρθα από την Κωνσταντινούπολη, όπου συμμετείχα σε ένα συνέδριο. Πήγα στο σπίτι του φίλου μου, του καθηγητή Μακρή, εδώ κοντά, για να του δώσω αυτά τα δώρα που του έφερα από την Αμερική, αλλά δεν τον βρήκα εκεί. Η υπηρέτριά του δεν ήξερε αγγλικά ούτε και γαλλικά και έτσι δεν μπορέσαμε να συνεννοηθούμε. Ρωτήστε, σας παρακαλώ, τι είπε στον ταξιτζή, για να καταλάβω, γιατί βιάζομαι κι εγώ να πάω στο αεροδρόμιο και δεν ξέρω τι να τα κάνω αυτά τα μεγάλα και πανάκριβα δώρα.

- Τι συνέβηκε, λοιπόν; ρώτησε τον οδηγό με μεγάλη περιέργεια ο Λευτέρης, όταν άκουσε, με έκπληξή του, να αναφέρεται από τον επιβάτη το όνομα του κοντού καθηγητή της θεολογίας, ελαφρά αλλοιωμένο, βέβαια, - Μακρής, αντί Σακρής -, αλλά δεν έδωσε σημασία στο γεγονός, γιατί σκέφτηκε ότι ίσως ο ξένος να μη μπορούσε να το προφέρει σωστά ή να μην το θυμόταν ο ίδιος καλά.

- Ελάτε, καθήστε εδώ, ξαναπρότεινε ο επιβάτης ανοίγοντας πιο πολύ την πόρτα και παραχωρώντας του μια θέση στο ταξί.

Ο Λευτέρης τούτη τη φορά δεν έφερε αντίρρηση. Ήταν, άλλωστε, κουρασμένος, το σώμα του βαρύ από το ξενύχτι και το κεφάλι του κουρκουτιασμένο από την πρωινή δουλειά στο γραφείο. Επιπλέον, δεν ήθελε να στέκεται κι άλλο όρθιος στο πεζοδρόμιο και να συζητάει με γερτό το κορμί, σκύβοντας στο παράθυρο του Αμερικάνου. Κάθησε όμως στην άκρη-άκρη του σαλονιού, έχοντας μισάνοιχτη την πόρτα και το δεξί του πόδι σχεδόν απ’έξω, ώστε, αν είχαν κανέναν κακό σκοπό οι άγνωστοι τούτοι άνθρωποι – τόσα και τόσα λέγονται και ακούγονται, αλλά και γίνονται τελευταία στην Αθήνα -, να μπορεί να πεταχτεί έξω από το ταξί!…

- Τι συνέβηκε, λοιπόν; ξαναρώτησε τον ταξιτζή ο Λευτέρης.

- Πήγαμε στο σπίτι του καθηγητή, διηγήθηκε εκείνος, και χτυπήσαμε την πόρτα του διαμερίσματός του. Βγήκε η υπηρέτριά του. «Θέλουμε τον κύριο Μακρή», της είπα. «Δεν είναι εδώ», απάντησε η κοπέλα. «Πού είναι;» τη ρώτησα. «Λείπει στη Ρόδο», είπε και μας έκλεισε την πόρτα απότομα.

- Στη Ρόδο; ρώτησε παραξενεμένος ο Λευτέρης που είχε ακούσει από τον ίδιο το θεολόγο ότι θα πήγαινε στη Θεσσαλονίκη.

- Ναι, στη Ρόδο, για μια δουλειά του, απάντησε ο ταξιτζής και συνέχισε: Πέστε τα αυτά στον Αμερικάνο.

Ο Διονυσίου μετάφρασε τα τελευταία λόγια του οδηγού.

- Αυτό το κατάλαβα κι εγώ, να πάρει ο διάβολος, είπε ο επιβάτης στεναχωρημένος και αγανακτισμένος. Τι άλλο του είπε η υπηρέτρια; Αυτό ρωτήστε. Πότε θα γυρίσει από τη Ρόδο;

Ο Λευτέρης μετάφρασε το ερώτημα.

- Μετά από μια βδομάδα, απάντησε ο οδηγός.

- Ω, θεέ μου!… Τι έπαθα!…, αναφώνησε σαν να είχε γίνει καμιά συφορά. Εγώ φεύγω σήμερα. Τι θα τα κάνω αυτά;

Ο Λευτέρης κοίταξε μπροστά του, στη θέση του συνοδηγού, και αριστερά από τον επιβάτη, αυτά που έδειχνε ο τελευταίος: Ήταν κάτι μεγάλα και μικρά χρωματιστά κουτιά με ξένες επιγραφές.

- Τι είναι αυτά; ρώτησε εξετάζοντάς τα ακόμα με τα μάτια του.

- Δυο κούτες με σερβίτσια από πορσελάνη Βαυαρίας, μια φωτογραφική κάμερα με φλας, ένα ραδιοκασετόφωνο και ένα στερεοφωνικό συγκρότημα με τα ηχεία του. Τι να τα κάνω όλα αυτά τώρα που φεύγω;

Και ενώ ο ξένος άνοιγε ένα-ένα τα κουτιά και έδειχνε το περιεχόμενό τους, χωρίς κανείς να του το έχει ζητήσει, στο νου του Λευτέρη ήρθαν πάλι τα αγόρια του, τούτη τη φορά όμως όχι με δυσφορία, αλλά με μια διάθεση στοργής και κατανόησης. Αναθυμήθηκε πόσο λαχταρούσαν και τα δύο να είχαν αυτή την ηλεκτρονική συσκευή με τα στερεοφωνικά εξαρτήματά της, αλλά και την φωτογραφική κάμερα, και το ραδιοκασετόφωνο!… Αναθυμήθηκε ακόμα, πόσο στεναχωριόταν που δεν μπορούσε να τους τα αγοράσει, όσο κι αν τα μάλωνε για τις ανεδαφικές επιθυμίες τους. Θυμήθηκε όμως και την επιθυμία της Λάουρας να αποχτήσει πορσελάνινα σερβίτσια, και η στεναχώρια του μεγάλωσε τώρα πιο πολύ. Οι πληγές της ψυχής του αναξέστηκαν πάλι αναπάντεχα και τα μελαγχολικά αισθήματα, που είχαν παραμεριστεί ξανά και τον απορρόφησαν προκαλώντας του μιαν ολιγόστιγμη αφηρημάδα.

Από την τελευταία τον συνέφερε ο επιβάτης που επανέλαβε:

- Πέστε μου, κύριοι, τι να τα κάνω;

Ο Λευτέρης και ο ταξιτζής έμεινα σιωπηλοί και σκεφτικοί για λίγο ακόμα, ώσπου ο δεύτερος πρότεινε;

- Πέστε του Αμερικάνου να τα αφήσει στου κύριου Μακρή, αφού σε κείνον σκόπευε να τα χαρίσει.

Ο Λευτέρης βρήκε τα λόγια του οδηγού πολύ λογικά, γιατί περιείχαν μέσα τους μια λύση απλή, σαν το αυγό του Κολόμβου. Τα μετάφρασε αμέσως, αλλά ο ξένος δεν έδειξε να ενθουσιάζεται:

- Όχι, όχι!… Δεν τα αφήνω στην υπηρέτρια. Θέλω να τα δώσω στα χέρια του ίδιου του γαμπρού μου.

- Ποιου γαμπρού σας; ρώτησε έκπληκτος ο Λευτέρης. Ο κύριος Μακρής, όπως τον λέτε, είναι και γαμπρός σας;

- Ναι, παντρεύτηκε την αδελφή μου που μένει στην Αμερική.

- Δεν το’ ξερα αυτό.

- Τον γνωρίζετε τον κύριο Μακρή;

- Νομίζω, ναι, αλλά τον ξέρω ως Σακρή.

- Όχι, Μακρή τον λένε, αλλά δεν πειράζει. Το ίδιο κάνει. Το πρόβλημα είναι τι θα τα κάνω αυτά εδώ, τώρα που λείπει.

- Αφού δε θέλετε να τα αφήσετε στο σπίτι του καθηγητή, τότε πάρτε τα μαζί σας πίσω, στην Αμερική, πρότεινε και ο Λευτέρης χωρίς να βασανίσει πολύ στο μυαλό του την πρότασή του.

Συνάντησε όμως πάλι την άμεση, κατηγορηματική και κάπως οργισμένη άρνησή του:

- Δεν θέλω, δεν θέλω!… Πού να τα κουβαλάω πάλι πίσω; Να πάρει ο διάβολος για ατυχία!… Κι έδωσα τόσα λεφτά να τα αγοράσω…

- Ας τα πουλήσει, πρότεινε πάλι πολύ λογικά ο ταξιτζής.

Ο Διονυσίου μετάφρασε.

- Πού να βρω άνθρωπο να τα αγοράσει τώρα!…, αντέδρασε πιο οργισμένος ο Αμερικάνος. Έτσι, που βιάζομαι να φύγω στην Αμερική…

- Πόσο κοστίζουν, ρώτησε ο ταξιτζής.

- Πολλά δολλάρια!… Πολλά…, απάντησε ο επιβάτης αόριστα μόλις του μετάφρασε ο Λευτέρης την ερώτηση.

- Πόσο τα δίνει;

Ο Λευτέρης ξαφνιάστηκε και κοίταξε στα μάτια τον οδηγό.

- Σας ενδιαφέρουν; τον ρώτησε με κάποια προσωπική, θαρρείς, έγνοια, σαν να είχε κάνει το πρόβλημα του Αμερικάνου και δικό του πρόβλημα, για το οποίο τώρα διέβλεπε μια πιθανή λύση του.

- Με ενδιαφέρουν, απάντησε αμέσως ο οδηγός κατακόκκινος από μια παράξενη και ανεξήγητη ταραχή, που έμοιαζε με βουλιμία και φόβο μαζί. Με ενδιαφέρουν, γιατί μπορεί να είναι μια μεγάλη ευκαιρία. Ποιός το ξέρει. Ρωτήστε τον, σας παρακαλώ.

Όταν άκουσε την ερώτηση ο ξένος, χωρίς να χάσει το αγχώδες και οργισμένο ύφος του, έβγαλε το στυλό του και ένα χαρτί και άρχισε να γράφει διάφορα νούμερα. Στο τέλος έγραψε ένα 90.000 και το υπογράμμισε, λέγοντας:

- Ενενήντα χιλιάδες τα δίνω, έτσι για χάρισμα, για να τα ξεφορτωθώ. Που να τα κουβαλάω πάλι πίσω, στην Αμερική; Κοιτάξτε τι ακριβά πράματα που είναι και τα προσφέρω σχεδόν τζάμπα…

Άνοιξε πάλι τα κουτιά δείχνοντας βιαστικά το περιεχόμενό τους. Ο ταξιτζής αναψοκοκκίνησε πιο πολύ και με ταραγμένη φωνή βιάστηκε να πει:

- Πέστε του ότι εγώ τα παίρνω!…

Ο Λευτέρης ένιωσε ανακούφιση, που θα βοηθούσε να δοθεί μια αίσια λύση στο πρόβλημα που προέκυψε από την απουσία του θεολόγου, αλλά, ταυτόχρονα, αναδεύτηκε μέσα του και ένα αίσθημα ζήλειας. Θα μπορούσε, ίσως, σκέφτηκε, να τα αγόραζε ο ίδιος και να ικανοποιούσε έτσι, έστω και καθυστερημένα, την παλιά λαχτάρα των δυο παιδιών του, αλλά και της γυναίκας του, για να μην έχει πια μέσα του τα συμπλέγματα ενοχής, τα οποία τον κρυφόκαιγαν αδιάκοπα και τα οποία είχαν αποτελέσει, ίσως και τις αιτίες, της οικογενειακής του κακοδαιμονίας. Μετάφρασε τα λόγια του ταξιτζή.

- Πέστε του εντάξει, αναφώνησε χαρούμενος ο επιβάτης. Ας μου δώσει τα χρήματα και ας τα πάρει.

Ο ταξιτζής έδειξε και εκείνος χαρούμενος, όταν του διαβίβασε ο Λευτέρης τη φράση του επιβάτη του. Επανέλαβε μάλιστα τη λέξη «εντάξει» στα αγγλικά, συλλαβίζοντάς την, «ο-κε-υ», αλλά πρόστεσε:

- Δεν έχω τόσα χρήματα μαζί μου. Θα πάμε στο σπίτι μου, στο Πέραμα, να πάρω και να του τα δώσω.

- Πόση ώρα απέχει από δω το Πέραμα; ρώτησε ο ξένος, όταν άκουσε τη μετάφραση του Λευτέρη.

Ο οδηγός, σαν να βιαζότανε, μόλις άκουσε μεταφρασμένη την ερώτηση από το Λευτέρη, απάντησε αμέσως:

- Μιάμιση ώρα. Άλλη μιάμιση ώρα θα κάνω για να τον πάω στο αεροδρόμιο.

- Ω, είναι μακριά, είπε απογοητευμένος πάλι ο ξένος, όταν του μετέφρασε ο Διονυσίου την απάντηση του ταξιτζή. Δεν προφταίνουμε. Θα χάσω το αεροπλάνο. Πρέπει να είμαι στις τέσσερις στο αεροδρόμιο. Και είναι τρεις τώρα. Φτου να πάρει ο διάβολος!… Τι ατυχία!… Τι θα κάνω τώρα;

Έπεσε πάλι σιωπή μέσα στο ταξί. Ο Λευτέρης λυπόταν για το αδιέξοδο που παρουσιάστηκε ξανά, και σκεφτόταν αδιάκοπα ποια λύση θα μπορούσε να βρεθεί. Και, ξαφνικά, ένιωσε να φουντώνει και να σπάει κάτι μέσα του, σαν να γκρεμίστηκε κάποιο παλιό φράγμα και να ξεχύθηκε ένας πλημμυρισμένος ποταμός καλοσύνης και γουβαρδοσύνης στα φαρδιά σπλάχνα του!… Την ίδια στιγμή κιόλας πήρε την τολμηρή απόφαση να αγοράσει ο ίδιος τα δώρα, χωρίς να σκεφτεί ούτε τι σήμαινε για τον ίδιο το ποσόν που θα έπρεπε να δώσει ούτε σε ποιόν θα το έδινε, αλλά ούτε και τι ακριβώς θα έπαιρνε. Πήρε την απόφαση, μάλλον χωρίς να χρησιμοποιήσει τη σκέψη του κουρασμένου απ’τις αγρυπνίες μυαλού του, κυριαρχημένος μόνο από το συναίσθημα και την ιδέα του: θα βοηθούσε τον ξένο άνθρωπο που στεναχωριόταν και βρισκόταν σε απόγνωση, αλλά, ταυτόχρονα, θα επωφελιόταν από μια καλή ευκαιρία για να εκπληρώσει τις παλιές επιθυμίες των θυμωμένων παιδιών του. «Ας πάει και το παλιάμπελο», είπε μέσα του. «Είμαι εξαντλημένος. Δεν αντέχω τις εκκρεμότητες, δεν αντέχω τίποτε, ακόμα και το πείσμα μου. Ας πάει στο διάβολο κι αυτό!…»

- Τα αγοράζω εγώ!…, είπε κοφτά και έκανε τον ξένο να λάμψει ολόκληρος από χαρά. Το ρόδινο πρόσωπό του έγινε κατακόκκινο όπως του ταξιτζή και το στόμα του ξεχείλησε από λόγια ευγνωμοσύνης:

- Ω, ευχαριστώ πολύ, κύριε!… Ευχαριστώ πάρα πολύ!.. Ω, θα σας είμαι ευγνώμων. Χαίρομαι που είχα την τύχη να σας συναντήσω και να σας γνωρίσω. Χαίρομαι πολύ. Πάρα πολύ. Ο θεός να σας έχει καλά πάντοτε. Αλλά, που είναι το σπίτι σας;

- Εδώ κοντά, απέναντι. Μένω στον ίδιο δρόμο με τον κύριο Σακρή.

Ο ταξιτζής, χωρίς να χάσει καιρό, αμέσως μόλις του το επέτρεψε η κυκλοφορία στη λεωφόρο, έστριψε αριστερά, πέρασε στο απέναντι ρεύμα και σε λίγο μπήκε στο δρόμο που βρισκόταν η πολυκατοικία του Λευτέρη. Όταν σίμωσαν στο ύψος της, ο τελευταίος είπε στον οδηγό να στρίψει αριστερά και να μπει στο πάρκιγκ που υπήρχε στην πιλοτή, για να μην έχει το πρόβλημα του παρκαρίσματος στο στενό δρόμο με τα διάφορα σταθμευμένα αυτοκίνητα. Ο τελευταίος όμως αρνήθηκε.

- Δεν μπορώ να μπω. Το αυτοκίνητό μου έχει δυσκολία στη στροφή. Είναι και μεγάλο…

Ο Λευτέρης επέμενε λέγοντας ότι είναι πολύ εύκολη η είσοδος των αυτοκινήτων στην πιλοτή της πολυκατοικίας, ενώ το πάρκιγκ είναι άνετο, ακόμα και για πολύ μεγάλα αμάξια, αλλά ο οδηγός, σαν να μην άκουσε τίποτε, προχώρησε πιο πέρα από την είσοδο και πάρκαρε δεξιά, στο δρόμο, όπου βρήκε μια άδεια θέση.

Αμέσως κατόπιν κατέβηκε και άδειασε το ταξί του από τα δώρα. Ακολούθησε η μεταφορά τους ως την εξώπορτα της πολυκατοικίας. Οι δύο ξένοι φρόντισαν, ευγενικά, να σηκώσουν οι ίδιοι να κουβαλήσουν ως εκεί τις τρεις μεγάλες και βαριές κούτες, αφήνοντας στο Λευτέρη τα δύο μικρά και αλαφρά κουτιά.

Ο οδηγός γύρισε στο ταξί του, ενώ οι άλλοι δύο φόρτωσαν τις κούτες στο ασανσέρ και ανέβηκαν στον πέμπτο όροφο. Ο Λευτέρης άνοιξε την εξώπορτα του διαμερίσματος και βοήθησε τον ξένο να μπάσει τα πράγματα μέσα, στο σαλόνι.

Εκεί, ακούγοντας τους θορύβους, παρουσιάστηκε ο μεγάλος γιος του Διονυσίου, ο Σάκης. Μόλις είδε τα καλαμπαλίκια, ξαφνιάστηκε τόσο πολύ, ώστε του «λύθηκε η μιλιά» και ρώτησε τον πατέρα του με τόνο επιτιμητικό:

- Τι συμβαίνει, πατέρα; Τι είναι αυτά;

Ο Λευτέρης του εξήγησε βιαστικά και σύντομα με ένα λόγο, τι είναι, αλλά με έκπληξή του παρατήρησε ότι ο γιος του, αντί να χαρεί, δυσαρεστήθηκε.

- Τόσα λεφτά!… Μα γιατί;

Στην προσπάθεια του Λευτέρη να του πει πόσο φτηνά αγόρασε τα πράγματα, εκείνος αντέτεινε ότι ήταν περιττά όλα αυτά και τον μάλωνε που θα έκανε τόσα έξοδα για άχρηστα ψώνια, που δεν φαίνεται να ήταν και υψηλής ποιότητας, γιατί δεν είχαν επάνω του καμιά γνωστή του φίρμα!…

Ο Λευτέρης έμεινε άφωνος από την αναπάντεχη αντίδραση του γιού του, αλλά, ταυτόχρονα, χάρηκε από μέσα του που τον άκουσε, επιτέλους, να του μιλάει!… Πήγε να του αναπτύξει τα επιχειρήματά του για το πόσο μεγάλη ευκαιρία του έτυχε, ώστε να μη λυπηθεί τα ενενήντα χιλιάρικα, αλλά δεν τον άφησε να συνεχίσει ο ξένος, ο οποίος, προβάλλοντας τη βιασύνη του ως δικαιολογία, παρενέβηκε και προσπάθησε με χαζοχαρούμενο ύφος και με σπασμωδικό χιούμορ, λέγοντας διάφορα άσχετα πράγματα, να προσεταιριστεί το Σάκη, να του αλλάξει τη δύσθυμη διάθεση τουλάχιστον, ή να περισπάσει την προσοχή του. Ανάμεσα στα άλλα, του έκανε και διάφορες ερωτήσεις για το σχολείο του, για τα μαθήματά του, τον συγχάρηκε για τα άριστα γαλλικά που μιλούσε, τον ρώτησε που τα είχε μάθει, αλλά ο γιος του Λευτέρη δεν άλλαζε την κακή διάθεσή του, αλλά ούτε και τη δύσπιστη και ψυχρή στάση του απέναντι στον ξένο που τον έβλεπε σαν άρπαγα των χρημάτων του σπιτιού.

Σε λίγο φάνηκε ο μικρότερος γιος του Λευτέρη, ο Πέτρος, που είχε ακούσει από μέσα τις κουβέντες, κατάλαβε τι συνέβηκε και βγήκε από το δωμάτιό του να εκφράσει κι αυτός τη δυσαρέσκειά του για τη σπατάλη του πατέρα. Τον παρέλαβε όμως αμέσως κι αυτόν ο ξένος και τον απασχόλησε με ΄άσχετες κουβέντες, ώσπου να πάει ο Λευτέρης στο δωμάτιό του και να φέρει τα χρήματα.

Όταν πήρε στα χέρια του το μάτσο με τα πεντοχίλιαρα, τα έβαλε αμέσως στην τσέπη του χωρίς να τα μετρήσει και βιάστηκε να χαιρετήσει και να φύγει σαν κυνηγημένος από το διαμέρισμα.

Ακολούθησε μια ζωηρή και σύντομη κουβέντα του Λευτέρη με τα αγόρια του, τα οποία, ανοίγοντας τις κούτες και βλέποντας το περιεχόμενό τους, άρχισαν να γκρινιάζουν πιο έντονα και να μαλώνουν ασυγκράτητα τον πατέρα τους για την «γκάφα» του.

- Γκάφα; Τι λέτε εκεί πέρα; Τόσα και τέτοια πράματα τζάμπα!…

- Μα δε βλέπεις, πατέρα, ότι δεν είναι πράματα καμιάς από τις γνωστές εταιρείες; είπε ο Σάκης. Βλέπεις εσύ καμιά μάρκα γνωστή επάνω τους;

- Όχι βέβαια. Δεν βλέπω να είναι από τις μάρκες που ακούω, άθελά μου, στις διαφημίσεις. Εκείνες οι μάρκες όμως είναι πανάκριβες, έτσι δεν είναι; Γι’ αυτό, νομίζω πως δεν έχει και τόση σημασία, παιδί μου, η φίρμα, μιας και αγόρασα τα ίδια πράματα, έστω και άγνωστης φίρμας, τόσο φθηνά.

- Έχει και παραέχει, είπε κι ο Πέτρος, γιατί μπορεί να είναι «μαϊμούδες».

- Όχι «μπορεί». Είναι «μαϊμούδες», βεβαίωσε ο Σάκης σαν να ήταν ειδήμονας. Δεν τα βλέπεις; Ποιός ξέρει από ποιά Ταϊβάν ή Μαλαισία είναι φερμένα. Αχ, τι πάθαμε!…

- Μα για όνομα του θεού!… Για ποιες μαϊμούδες μου μιλάτε; Τι είναι αυτά που τσαμπουνάτε εκεί πέρα; Πάψτε πια!…, ξέσπασε ο Λευτέρης με οργισμένο τόνο.

Η οργή τούτη έμοιαζε να στρέφεται και εναντίον του εαυτού του, έστω κι αν αυτός ο εαυτός του, επειδή ήταν εξουθενωμένος από την κορύφωση της συναισθηματικής παραζάλης και της ψυχικής κόπωσης τόσων ημερών, και επειδή ήθελε να εξυπηρετήσει τον ευρισκόμενο σε δύσκολη θέση ξένον άνθρωπο, αλλά και επειδή, προπάντων, επιθυμούσε να ικανοποιήσει τις παλιές, δηλωμένες λαχτάρες των δικών του ανθρώπων, δε σκέφτηκε τι αγόραζε ούτε εξέτασε τη ποιότητα ή τη φίρμα των προϊόντων, παρά βιάστηκε να τα αποκτήσει πληρώνοντας όσο-όσο. Ωστόσο, μαζί με την οργή του, με την οποία πάσκιζε να εξουδετερώσει την αντίδραση των παιδιών του και να κατασιγάσει τις προσωπικές του τύψεις, ξεχείλισε μέσα και το πικρό συναίσθημα ότι η μεγάλη θυσία του δεν έβρισκε ανταπόκριση στα αχάριστα παιδιά τέκνα του.

Ωστόσο, το ξέσπασμα δεν τον ηρέμησε αρκετά, οπότε, άρχισε να ανοίγει ένα-ένα τα κουτιά και να τα βγάζει έξω, σπασμωδικά και γρήγορα-γρήγορα, το περιεχόμενό τους… Το αποτέλεσμα ήταν να απογοητευτεί και ο ίδιος: Η φωτογραφική κάμερα ήταν ελαφριά, σαν πούπουλο, φτιαγμένη από φτηνή πλαστική ύλη, το ραδιοκασετόφωνο ήταν κι αυτό ανάλαφρο, σαν ψεύτικό, ενώ το στερεοφωνικό με τα δύο ηχεία του, εκτός που δεν είχε ενισχυτές, ήταν και αυτό ελαφρύ, από το πλαστικό υλικό της δεκάρας. Όσο για τα μεγαλύτερα κουτιά με τα σερβίτσια, το ένα περιείχε φτηνά πιατικά και φλιντζάνια, χωρίς καμιάν απολύτων φίρμα, ενώ το άλλο, το βαρύτερο και ίσως το πιο γνήσιο από όλα, ήταν γεμάτο με πορσελάνινα που είχαν τη στάμπα της «μπαβάρια».

Εκείνη τη στιγμή μπήκε στο σπίτι γυρίζοντας από τη δουλειά της και η Λάουρα. Μόλις είδε τα ανοιγμένα κουτιά, τα σκόρπια ηλεκτρονικά και τα σερβίτσια, και έμαθε τι συνέβηκε στο σπίτι της, έβαλε τις φωνές, σαν να την έπιασε υστερία!… Ο Λευτέρης με πολύ κόπο κατάφερε να την ηρεμήσει κάπως, αλλά δεν πέτυχε να την πείσει για τη σκοπιμότητα της «μεγάλης αγοράς».

- Μα τι χρειάζονταν όλα αυτά τα περιττά πράγματα, Λευτέρη; επέμενε εκείνη. Θα τρελαθώ!… Πώς έδωσες τόσα χρήματα για πράγματα που δεν φαίνονται να είναι και σόι, αλλά και σε μια εποχή που έχουμε και τόσες άλλες επείγουσες ανάγκες;

Ο Διονυσίου ταράχτηκε σύγκορμα!… Ένιωσε, ξαφνικά, σαν να ξυπνούσε απότομα από ένα απατηλά ωραίο όνειρο και να προσγειωνόταν στη μαύρη και σκληρή πραγματικότητα!… Το έβλεπε πια, ότι σίγουρα έκανε μια μεγάλη γκάφα, μα ταυτόχρονα κυριεύτηκε και από μιαν αγωνιώδη επιθυμία, ένα τρελό πάθος, να διορθώσει, αν το μπορούσε, στα γρήγορα το κακό.

- Πρέπει να πάω στο σπίτι του Σακρή αμέσως, είπε και, τρέχοντας στο γραφείο του, βρήκε την κάρτα με τη διεύθυνση που του είχε δώσει ο θεολόγος. Έριξε μια ματιά και διάβασε γρήγορα το όνομα:

- Σακρής, λοιπόν, και όχι Μακρής!… Ωστόσο πρέπει να ρωτήσω την υπηρέτριά του για να δω αν ήταν, τουλάχιστον, αλήθεια τα άλλα που είπαν. Αν ήταν, θα του δώσουμε, μόλις γυρίσει στην Αθήνα, τα δώρα του και θα πάρουμε τα χρήματά μας πίσω. Είναι καλός άνθρωπος ο κύριος καθηγητής. Θα δείξει κατανόηση.

- Θα ‘ρθω κι εγώ μαζί σου, είπε ο Πέτρος και ακολούθησε τον πατέρα του που είχε ορμήσει στην έξοδο.

- Προσέξτε, το ασανσέρ!…, φώναξε η Λάουρα. Δε δουλεύει. Εγώ ήρθα με τα πόδια…

- Τι λες εκεί πέρα, καλή μου; Μόλις προλίγου το χρησιμοποιήσαμε για να ανεβάσουμε τα πράγματα με τον Αμερικάνο.

- Άκου που σου λέω, Λευτέρη. Δε δουλεύει. Χάλασε…

Και πράγματι. Όταν πάτησε ο Διονυσίου το κουμπί της κλήσης, διαπίστωσε ότι ο ανελκυστήρας δε λειτουργούσε: Δεν άναβε το φωτάκι, ο θάλαμος δεν ανέβαινε και η πόρτα, που δοκίμασε να την ανοίξει, παρέμενε κλειστή και σκοτεινή…

Ο Λευτέρης κατέβηκε με το γιο του τους πέντε ορόφους τρέχοντας και πηδώντας δύο-δύο τα σκαλοπάτια. Κάτω στο δρόμο το ταξί δε φαινόταν, βέβαια, πουθενά, ύστερα από τόση καθυστέρηση. Θα είχε φύγει προ πολλού. «Άλλωστε, γι’αυτό το λόγο, πιθανότατα», σκέφτηκε ο Λευτέρης καθώς έτρεχε προς το σπίτι του θεολόγου, «δεν ήθελε ο οδηγός να μπει στο πάρκιγκ της πολυκατοικίας μας, στην πιλοτή. Για να μπορεί να το σκάσει αμέσως μόνος ή με το σύντροφό του, χωρίς ούτε ενός λεπτού καθυστέρηση, ό,τι κι αν συνέβαινε. Συνένοχος, λοιπόν, και ο κύριος ταξιτζής».

Ο Πέτρος κι ο πατέρας του τράβηξαν για το σπίτι του θεολόγου. Φτάνοντας εκεί, έψαξαν στο ταμπλώ, αριστερά από την κλειστή εξώπορτα, και βρήκαν την επιγραφή «Κωνσταντίνος Σακρής. Καθηγητής Θεολογίας του πανεπιστημίου Θεσσαλονίκης».

- Όχι Μακρής, λοιπόν, και πάλι!… Ιδού και η διασταύρωση, ψιθύρισε ο Λευτέρης και χτύπησε το αντίστοιχο κουδούνι.

Δεν απάντησε κανείς. Ξαναχτύπησε. Τίποτε!.. Βέβαια, ήξερε ο Διονυσίου ότι ο καθηγητής ήταν στη Θεσσαλονίκη, αλλά έλπιζε να υπήρχε κάποιος στο σπίτι ή, τουλάχιστον, η υπηρέτρια την οποία ανέφεραν οι δυο ξένοι.

Χτύπησε κατόπιν το κουδούνι ενός άλλου διαμερίσματος. Από το θυροτηλέφωνο ακούστηκε μια ευγενική γυναικεία φωνή:

- Σας παρακαλώ πολύ, είπε ο Λευτέρης, ανοίξτε. Θέλουμε να σας ρωτήσουμε κάτι για τον κύριο Σακρή.

Ακούγοντας το όνομα του συγκατοίκου της, η γυναίκα φαίνεται ξεθάρρεψε και άνοιξε την εξώπορτα. Ο Πέτρος κι ο πατέρας του μπήκαν μέσα. Ανέβηκαν από τις σκάλες τρεις ορόφους, ώσπου συνάντησαν την κυρία που είχε, στο μεταξύ μισανοίξει την πόρτα της και στεκόταν στο κατώφλι.

- Τι ακριβώς θέλετε παρακαλώ; ρώτησε πάλι μαλακά και ευγενικά η γυναίκα. Ο κύριος Σακρής, όπως διαπιστώσατε. Λείπει.

- Μας συγχωρείτε, κυρία μου, είπε ο Λευτέρης, αλλά δεν είναι κανείς στο διαμέρισμα; Ούτε η υπηρέτριά του;

- Μένει μόνος του ο καθηγητής. Δεν έχει κανένα μαζί του.

- Ω, θεέ μου!…, μουρμούρισε ο Διονυσίου. Κι άλλο ψέμα. Δεν έχει ούτε υπηρέτρια. Μα τότε… Άλλη μια απόδειξη ότι την έπαθα…

- Τι πάθατε, κύριε, αν επιτρέπεται; ρώτησε η κυρία διακριτικά.

Ο Λευτέρης άρχισε να αφηγείται σύντομα στην καλή γυναίκα το περιστατικό. Την ίδια στιγμή φάνηκε πίσω από τους ώμους της κυρίας και ο άντρας της που άκουγε με ενδιαφέρον τα όσα συνέβηκαν στο γείτονά του.

Τελειώνοντας την αφήγηση, ο Λευτέρης πήρε τον Πέτρο και γύρισε σπίτι. Φτάνοντας μπροστά στον ανελκυστήρα, όπως ήταν αφηρημένος και στεναχωρημένος, άνοιξε την πόρτα του θαλαμίσκου και μπήκε μέσα.

- Μπαμπά, δε δουλεύει. Βγες έξω, είπε ο Πέτρος ανήσυχος.

- Καλά λες. Ξέχασα. Αλλά, για να δοκιμάσουμε.

Έκλεισε την πόρτα και πάτησε το κουμπί του πέμπτου ορόφου, μα ο θαλαμίσκος έμεινε και πάλι ακίνητος. Το ίδιο έγινε όταν πάτησε με τη σειρά και τα κουμπιά των άλλων ορόφων. Άνοιξε την πόρτα και βγαίνοντας είπε:

- Δε δουλεύει, πράγματι.

«Αλλά πότε και ποιος το χάλασε;» αναρωτήθηκε και βάλθηκε να σκέφτεται. Αναθυμήθηκε ότι στην άνοδό του μαζί με τον Αμερικάνο, ο ανελκυστήρας λειτουργούσε κανονικά, φορτωμένος μάλιστα και με τόσα πράγματα, που ήταν στα όρια της αντοχής του. Ωστόσο, ο θαλαμίσκος και οι επιβάτες έφτασαν στον πέμπον όροφο, χωρίς να παρατηρηθεί καμιά βλάβη ή κανένα ζόρισμα. Έπειτα ο ξένος έφυγε κανονικά, απόδειξη ότι ο θαλαμίσκος τώρα βρισκόταν κάτω, στο ισόγειο. Τι συνέβηκε, λοιπόν, κατόπιν και καθηλώθηκε ο τελευταίος εδώ, ώστε, όταν ήρθε στο σπίτι η Λάουρα και προσπάθησε να ανεβεί με το μηχάνημα, το βρήκε ακινητοποιημένο; Γιατί δε λειτουργούσε πια; Ή, μάλλον, ποιος το χάλασε;

- Ποιός να το χάλασε; επανέλαβε φωναχτά την απορία του.

- Μα ποιός άλλος, πατέρα, εκτός από τον Αμερικάνο;

«Σωστή σκέψη», αναλογίστηκε ο Λευτέρης. Αυτός μόνο είχε συμφέρον να καθυστερήσει τη γρήγορη κάθοδο των θυμάτων του, αν τύχαινε να πάρουν χαμπάρι αμέσως την απάτη του και να τον καταδιώξουν. Να, λοιπόν, που τα βρωμοσείριαλ της τηλεόρασης και τα χαζοαστυνομικά με τα διάφορα επεισόδια, τα αίματα και τη βία, ακόνιζαν κάπως το μυαλό των παιδιών του, τα οποία εδώ και χρόνια είχαν πάρει οριστικό, θαρρείς, διαζύγιο από το διάβασμα βιβλίων, απομακρύνθηκαν από την καλή λογοτεχνία και τον καλό κινηματογράφο και κολλούσαν τα μάτια τους νύχτα και μέρα στη μικρή οθόνη. Να, που είχαν και κάποιο κέρδος, κάποια θετική επίδραση πάνω τους οι φτηνές και μαυλιστικές εικόνες του «γυαλιού». Επομένως, καλά λέγανε οι αρχαίοι ημών πρόγονοι: «Ουδέν κακόν, αμιγές καλού».

- Το ρεύμα όμως δουλεύει, είπε ο Λευτέρης. Το φως στο θαλαμίσκο είναι αναμμένο. Γιατί να μη λειτουργεί το ρημάδι; Τι του έκανε ο ψευτο-Αμερικάνος και παλουκώθηκε;

Ξαναμπήκε μέσα κρατώντας την πόρτα ανοιχτή. Ασυναίσθητα κοίταξε μπροστά του τον μεταλλικό πίνακα με τα κουμπιά και, πιο πάνω, το διακόπτη. Τον περιεργάστηκε έτσι, αφελώς, γιατί δεν ήξερε τίποτε από το μηχανισμό του ανελκυστήρα, εκτός από το να πατάει τα κουμπιά των ορόφων. Παρατήρησε όμως ότι ο διακόπτης ήταν γυρισμένος δεξιά, εκεί που έγραφε OFF. Του φάνηκε ότι ίσως αυτό να σήμαινε κάτι. «Μετά φόβου θεού και πίστεως», και με μια ψυχή τρεμάμενη, γύρισε το διακοπτάκι αριστερά, όπου έγραφε ON και περίμενε… Ευτυχώς δε συνέβηκε τίποτε! Ήταν σώος και αβλαβής και ο θαλαμίσκος στη θέση του!…

Τότε πήρε περισσότερο θάρρος και, κλείνοντας την πόρτα, πάτησε το κουμπί του πρώτου ορόφου. Ο ανελκυστήρας, ξαφνικά, λειτούργησε και ο θάλαμος άρχισε να ανεβαίνει!… Μόλις στάθηκε στον πρώτο όροφο, ξαναπάτησε «ισόγειο» και το ασανσέρ κατέβηκε!… Άνοιξε την πόρτα χαρούμενος και είπε στο γιο του:

- Έμπα μέσα, Πέτρο!…

Καθώς ανέβαιναν στον πέμπτο όροφο, ο Λευτέρης συλλογιζόταν: «Σίγουρα κι εδώ έχουμε άλλην μιαν ακόμα απόδειξη ότι είχα να κάνω με απατεώνες. Ο δήθεν Αμερικάνος ήταν ο τελευταίος που είχε κατεβεί με το ασανσέρ, και κατέβηκε κανονικά. Άρα εκείνος πρέπει να το είχε χαλάσει, ή μάλλον εκείνος πρέπει να είχε γυρίσει το διακοπτάκι από το ON στο OFF και το άφησε εκεί για να μείνει ακίνητος ο θαλαμίσκος. Κανένας άλλος δε θα το έκαμνε αυτό και ούτε θα είχε κανένα συμφέρον να το κάνει, εκτός αν ήταν κι αυτός απατεώνας ή δολιοφθορέας. Και τέτοιος άλλος, εκτός από τον ψευτο-Αμερικάνο, ούτε φάνηκε ούτε ακούστηκε στο μικρό χρονικό διάστημα από την άνοδό μας στον πέμπτο όροφο ώς την εμφάνιση της Λάουρας που διαπίστωσε τη βλάβη. Αν, τώρα, προσθέσουμε στο τελευταίο αυτό ύποπτο στοιχείο και τα άλλα: την απροθυμία του ταξιτζή να μπει στο πάρκιγκ της πολυκατοικίας, το όνομα του ανύπαρκτου καθηγητή Μακρή, το ψέμα για την επίσκεψη των δύο απατεώνων στο σπίτι του τελευταίου, το ψέμα για την υπηρέτρια και, το κυριότερο, το γεγονός της πολύ χαμηλής ποιότητας και αξίας των «δώρων», βγαίνει το αβίαστο συμπέρασμα ότι είχα να κάνω όχι μόνο με δύο απατεώνες ολκής, αλλά και με δύο… ταλαντούχους θεατράνθρωπους, που είχαν στήσει μια τέλεια θεατρική παράσταση με άψογο διάλογο και αποτελεσματικό σενάριο, μέσα στο οποίο, κατά την εκτέλεσή του, σπρώχτηκα διακριτικά να μπω και ο ίδιος και να πάρω μέρος, αναλαμβάνοντας μάλιστα, τελικά, με τη δική μου θέληση τον πρωταγωνιστικό ρόλο!…»

Όλη τούτη τη σύντομη ώρα που το ασανσέρ ανέβαινε προς τον πέμπτον όροφο, ο Πέτρος έμενε σιωπηλός και παρακολουθούσε το θλιμμένο και αφηρημένο πρόσωπο του πατέρα του, το οποίο, μόνο όταν ο ανελκυστήρας πέρασε τον τέταρτον όροφο, το είδε να χαμογελάει κάπως, έστω και πικρά. Και όταν το ασανσέρ ακινητοποιήθηκε στον πέμπτο, τον άκουσε να λέει:

- Οι δύο αυτοί τύποι θα μπορούσαν, κάλλιστα να πάρουν μέρος σε θεατρικό διαγωνισμό για βραβείο σεναρίου, σκηνοθεσίας και ηθοποιίας, γιατί κανένας επαγγελματίας ηθοποιός, σκηνοθέτης ή σεναρίστας δεν θα τα κατάφερνε καλύτερα και δεν θα ήταν πειστικότερος. Η απορία μου όμως είναι γιατί δε διάλεξαν το επάγγελμα του θεατράνθρωπου αντί για του απατεώνα, χαραμίζοντας έτσι τα μεγάλα ταλέντα τους.

- Ίσως επειδή δεν θα έβγαζαν περισσότερα χρήματα, απάντησε ο Πέτρος.

Ακολούθησε λιγόλεπτη σιγή, χωρίς να βγει από το ασανσέρ ούτε ο Λευτέρης ούτε ο Πέτρος. Ο πρώτος, μάλιστα, αφαιρέθηκε πάλι και συλλογιζόταν: «Γιατί να τα σκέφτομαι όλα αυτά, ξεφεύγοντας από την ουσία; Μήπως απλώς και μόνο για να παρηγορηθώ για την γκάφα μου, να δικαιολογήσω την αφέλειά μου και να εξωραΐσω την ευπιστία μου, ή μήπως τα σκέφτομαι επειδή, πράγματι, το αποκαμωμένο μου μυαλό, η ψυχική μου κούραση και η συναισθηματική μου σύγχυση προκάλεσαν του όρους και τις ευνοϊκές προϋποθέσεις για να γίνω ένα εύκολο θύμα, να μη μπορέσω, δηλαδή, να αντιδράσω σωστά και με τη δέουσα εξυπνάδα και κρίση ή, έστω, την αναγκαία πονηριά και την απαραίτητη καχυποψία απέναντι στη θεατρικότατα στημένη παγίδα των δύο απατεώνων; Ίσως να συμβαίνει το πρώτο, ίσως το δεύτερο, ίσως όμως συμβαίνουν και τα δύο μαζί. Όπως και να’ ναι, πρέπει να το κάνω το ταξίδι μου, οπωσδήποτε, έστω κι αν μου μίλησαν τα παιδιά μου και έσπασε η βουβαμάρα και η αφασία στην οικογένεια. Η αλλαγή περιβάλλοντος και η ξεκούραση μου χρειάζονται τώρα ακόμη περισσότερο, μετά το περιστατικό της εξαπάτησής μου. Εκεί στη μοναξιά μου, στη μακρινή Καλαμάτα, θα τα σκεφτώ όλα, ακόμα και το παραπάνω δίλημμα, για να δώσω απάντηση στο ποιός από τους δύο παράγοντες έφταιγε για να κάνω τη μεγάλη γκάφα: ο αντικειμενικός, δηλαδή η θεατρική μαεστρία των δύο δαιμόνιων απατεώνων, ή ο υποκειμενικός, δηλαδή η ψυχική και συναισθηματική μου κατάπτωση».

Ο Πέτρος έσπρωξε την πόρτα του θαλαμίσκου, βγήκε και διέκοψε τους συλλογισμούς του πατέρα του λέγοντας:

- Έλα, μπαμπά, τι έπαθες; Βγες έξω!…

Ο Λευτέρης συνήλθε από την αφηρημάδα του και βγήκε από το ασανσέρ. Άνοιξε την πόρτα του διαμερίσματος και μπήκε με το γιο του μέσα. Εκεί έμαθε ότι η Λάουρα πήγε να ψωνίσει. Τότε παρακάλεσε τους γιούς του να επωφεληθούν και οι τρεις από την απουσία της για να εξαφανίσουν τα κουτιά με το περιεχόμενό τους, ώστε, όταν θα γύριζε, να μην τα ξανάβλεπε και συγχυζόταν.

Τα παιδιά συμμορφώθηκαν και, μαζί με τον πατέρα τους, έβαλαν στα σβέλτα τα πράματα μέσα στις κούτες και τα κουτιά, χωρίς να τα πολυεξετάσουν πια, κατόπιν τα έκλεισαν όπως-όπως και τα κατέβασαν στην αποθήκη.

Όταν ανέβηκαν πάνω, ο Λευτέρης πήρε στο τηλέφωνο την αστυνομία, αν και έβλεπε τη ματαιότητα της ενέργειάς του, γιατί ήξερε ότι αυτή, σε παρόμοιες περιπτώσεις, δεν έκανε τίποτε, όπως δεν είχε κάνει τίποτε και στις δύο διαρρήξεις και κλοπές που είχαν γίνει προ μηνών στην πολυκατοικία, αλλά και τις άλλες τόσες που ακούστηκε ότι έγιναν στη γειτονιά.

Ο αξιωματικός υπηρεσίας μάντεψε από τις πρώτες λέξεις της αναφοράς του Λευτέρη την υπόθεση και τον ρώτησε αν είχε κανένα στοιχείο: ονόματα, αριθμό αυτοκινήτου ή τίποτε άλλο. Στις αρνητικές απαντήσεις του, εκείνος του είπε να το ξεχάσει, γιατί δεν ήταν δυνατόν να τον βοηθήσει. Αν όμως επιθυμούσε, μπορούσε να πάει στο τμήμα και να καταθέσει μήνυση «κατ’’αγνώστων».

Ο Λευτέρης δεν το έκρινε σκόπιμο και έτσι έκλεισε η υπόθεση με την αστυνομία.

Τούτη η συφορά, όμως, έφερε τουλάχιστον και ένα θετικό αποτέλεσμα: Ο Λευτέρης μίλησε με τα παιδιά του, και το μεσημέρι, ύστερα από δυο ολόκληρους μήνες αποξένωσης, έφαγαν όλοι μαζί, παρόλη τη στεναχώρια που ένιωθαν και τα λίγα λόγια που αντάλλαξαν μεταξύ τους.

Με την πεποίθηση, που έβγαινε σαν συμπέρασμα από τα γεγονότα, ότι οι δυστυχίες ενώνουν τους ανθρώπους, όταν τους χτυπάνε προπάντων ομαδικά και όχι ατομικά – γιατί τότε, όπως στις πλημμύρες, τους σεισμούς και τους καταποντισμούς, προκαλείται η ανάγκη και το συναίσθημα της αλληλεγγύης, της συνδρομής και της αλληλοβοήθειας -, ο Λευτέρης, μετά το τέλος του φαγητού, πήγε να ξαπλώσει και να ξεκουραστεί. Έλπιζε ότι ίσως τον έπαιρνε και λίγο ύπνος, για να χαλαρώσουν τα σφιγμένα μέλη του κορμιού του που είχαν ταλαιπωρηθεί από την αγρυπνία και την ένταση τόσων νυχτοήμερων, αλλά δε στάθηκε δυνατό κάτι τέτοιο.

Έτσι, μετά από κάμποσης ώρας μάταιη προσπάθεια να κοιμηθεί λιγάκι, παραιτήθηκε και σηκώθηκε. Ταχτοποίησε τη βαλιτσούλα του και ετοιμάστηκε να φύγει για το σταθμό των υπεραστικών λεωφορείων. Στην πόρτα, τον περίμενε η Λάουρα δακρυσμένη, για να τον ξεπροβοδίσει. Τη φίλησε και την αποχαιρέτησε. Εκείνη, αντί για απάντηση, τον αγκάλιασε και έβαλε τα κλάματα…

- Πρέπει να το κάνω αυτό το ταξίδι, αγάπη μου, της είπε χαϊδεύοντας τα μαλλιά της. Μου χρειάζεται για να αλλάξω παραστάσεις, να ηρεμήσω και να σκεφτώ. Η σημερινή περιπέτεια είχε και ευεργετική επίδραση πάνω μου, αλλά και στα παιδιά. Απόδειξη ότι μου μίλησαν. Ελπίζω, όταν γυρίσω, να έχουν νιώσει και την απουσία μου, να έχουν αισθανθεί την έλλειψή μου και να έχουν αλλάξει κάπως τη συμπεριφορά τους.

- Κι εγώ το ελπίζω. Βάσιμα μάλιστα, είπε η Λάουρα και του έδωσε ένα χαρτάκι προσθέτοντας: Πάρ’ το αυτό. Το άφησαν, πριν φύγουν για το φροντιστήριο.

Ο Λευτέρης πήρε το χαρτί και διάβασε: «Μη στεναχωριέσαι μπαμπά. Τα λεφτά δε φέρνουν ευτυχία. Σάκης, Πέτρος».

Ο Λευτέρης συγκινήθηκε βαθιά και δε μπόρεσε να συγκρατήσει τα δάκρυά του… Τα σκούπισε, φίλησε ξανά τη Λάουρα και προχώρησε με τη βαλιτσούλα του στο ασανσέρ. Το κάλεσε και, όταν ήρθε ο θαλαμίσκος, άνοιξε την πόρτα.

- Στάσου να σε πάω ώς κάτω, είπε η Λάουρα και μπήκε κι αυτή μέσα.

Κατέβηκαν μαζί. Στην εξώπορτα ξαναφιλήθηκαν για τρίτη φορά και η Λάουρα, συγκινημένη λυτρωτικά, ευχήθηκε στον άντρα της καλό ταξίδι και καλή ξεκούραση.

 Πέτρος Ρευματάς, καθισμένος στην καρέκλα του γραφείου του, διασταύρωσε το βλέμμα του με το ήρεμο και ακίνητο βλέμμα της Γιολάντας, της γάτας του. Η διασταύρωση αυτή, όσο τυχαία κι αν έγινε, τον έκανε να σκιρτήσει παράξενα, να ταραχτεί και να σταματήσει τη δουλειά του. Μια σκέψη αλλόκοτη του πέρασε, την ίδια στιγμή, από το μυαλό, που του έφερε ένα είδος ανατριχίλας!...

Ο Πέτρος δεν ήταν προληπτικός ή δεισιδαίμονας, ούτε καν θρησκευόμενος ή θρήσκος. Πολύ περισσότερο δεν πίστευε στη μετεμψύχωση. Αλλά τούτο το επίμονο, σοβαρό και σαν στοχαστικό βλέμμα της Γιολάντας, του θύμισε αμέσως τη μητέρα του. Κάτι παραπάνω: Τον έκανε να νομίσει πως έβλεπε τα ίδια τα μάτια της μητέρας του. Και του κατέβηκε αμέσως η απίθανη ιδέα πως ζούσε κάτι από κείνην μέσα στη γάτα! Πως η ψυχή της, ή κάτι παρόμοιο τελοσπάντων, έφυγε από κείνην και μπήκε στο κορμί της Γιολάντας για να συνεχίσει να ζει εκεί μέσα! Και το γεγονός αυτό συνέβηκε, παρόλο που όλες τούτες τις μέρες, κυριευμένος από τη θλίψη του, απαρηγόρητος και αφηρημένος, κοιτούσε γύρω του αδιάφορα, σα χαμένος. Κοιτούσε τους ανθρώπους και τα αντικείμενα με βλέμμα άπλανο, χωρίς ουσιαστικά να παρατηρεί τίποτε. Και τώρα, ξαφνικά, σαν να σχίστηκε κάποιο παραπέτασμα, κοίταξε τα μάτια της Γιολάντας που τον κοιτούσαν κι αυτά με επιμονή. Μετά από λίγο, βαθιά μέσα του, πέρα από την ταραχή και κάτω από την ανατριχίλα, ένιωσε και κάτι ανακουφιστικό, κάποιο μαλακό χώρο, όπου θα μπορούσε να πατήσει ένας άγγελος με ελαφρό ποδάρι. Ένιωσε πως ο πονεμένος βυθός της ψυχής του δεν ήταν ατέρμονος και άπατος, πως η θλίψη του δεν ήταν αβάσταχτη και ανέκκλητη και πως ο θάνατος δεν ήταν ίσως απόλυτα ολοκληρωτικός!...

Αλλά γιατί η μάνα του να μπει στο κορμί της Γιολάντας, και όχι στο κορμί ενός άλλου ζώου; Βέβαια, στο σπίτι δεν υπήρχε άλλο ζωντανό εκτός από τη γάτα. Ωστόσο ο Πέτρος δε μπορούσε να το βεβαιώσει ότι θα συνέβαινε το ίδιο, αν στη θέση της Γιολάντας βρισκόταν ένας σκύλος ή μια αγελάδα. Σκεφτόταν πως στην παρήγορη, όσο και εξωπραγματική ιδέα της μετεμψύχωσης, στη μεταφυσική αίσθηση της αθανασίας τον οδήγησαν ίσως ορισμένες ομοιότητες ανάμεσα στη μάνα του και στη Γιολάντα. Γιατί, ποιο άλλο ζώο θα μπορούσε να μοιάζει τόσο πολύ με την καταπληκτική μητέρα του; Μήπως εκείνη δεν ήταν που κάθε τόσο έκανε, σαν γάτα, διάφορους ελιγμούς στη ζωή της για να καταφέρει να θρέψει το ορφανό παιδί της; Εκείνη δεν ήταν ακούραστη, ευκίνητη, αεικίνητη, ορμητική, ευλύγιστη, γρήγορη; Δε στεκόταν όρθια σ' όποια ατυχία κι αν συναντούσε, σ' όποια δυσκολία κι αν μπλεκόταν; Δεν κατάφερνε να μην χάνει ποτέ το κουράγιο της, να ανασυντάσσεται αυτόματα, μετά από κάθε πτώση, να εξορμά σε καινούργια προσπάθεια, να ξετρυπώνει, σαν να ήταν ποντίκια, τα αναγκαία αγαθά για το παιδί της, ώστε να μην του λείπει τίποτε; Παραιτήθηκε ποτέ της από κανέναν αγώνα για να αποτρέψει την ανέχεια από το παιδί της; Σίγουρα και η ίδια, αν υποχρεωνόταν να διαλέξει για να μετεμψυχωθεί σε κάποιο ζώο, θα προτιμούσε αυτό το αιλουροειδές, του οποίου την ονομασία τόσο συχνά χρησιμοποιούσε για να χαρακτηρίσει κάποιον ή κάτι: «Σαν γάτα είναι αυτός», έλεγε, «κρύφτηκε σαν γάτα», «έγινε σαν γάτα από την ντροπή της», «με κοίταξε σαν γάτα», «μαζεύτηκε σαν γάτα», «σώπασε σαν γάτα»,« τα κατάφερε σαν γάτα», « όρμησε σαν γάτα» και άλλα.

Όπως και να 'ναι, από κείνη τη μέρα η Γιολάντα έκανε πιο αισθητή την παρουσία της στο σπίτι, για τον Πέτρο βέβαια, και κάθε τόσο του θύμιζε τη μητέρα του, κάθε τόσο του δημιουργούσε την ψευδαίσθηση ότι έβλεπε τη μητέρα του, ή, τουλάχιστον, ανακάλυπτε σ' αυτήν συμπεριφορές της μητέρας του. Γι' αυτό και την αγαπούσε τώρα ακόμα πιο πολύ και πιο βαθιά. Έγινε αντικείμενο της θερμής στοργής και της αδιάκοπης φροντίδας του, όπως πριν από λίγον καιρό ήταν η άρρωστη και κατάκοιτη μητέρα του, πράγμα που έκανε τη Δήμητρα, τη γυναίκα του, να δυσφορεί ασυναίσθητα και να ζηλεύει ενστικτώδικα, όπως παλαιότερα ζήλευε την πεθερά της βλέποντας ότι ένα μέρος της αγάπης του, που την ήθελε ολοκληρωτικά δική της, πήγαινε προς τη γάτα, ξοδευόταν για τη Γιολάντα.

Κοντά σ' αυτά η Πένη, η κόρη του, που παλιότερα, ήταν όλη μέρα με τη Γιολάντα, βλέποντας τώρα την περιποίηση που της έκανε ο πατέρα της, άρχισε να αδιαφορεί για το ζώο, να μην το φροντίζει, όπως πρώτα, να μην το παίρνει στην αγκαλιά της, να μην το χαϊδεύει, όπως πριν λίγες μέρες, και να το παρατάει ολοκληρωτικά στην ευθύνη του Πέτρου.

Κι αυτή η απότομη αλλαγή συνέβηκε, μολονότι ήταν η ίδια που το είχε φέρει στο σπίτι, μια χούφτα γατάκι τότε, παραλές τις διαμαρτυρίες των γονιών της, οι οποίοι δεν ήθελαν να μπει ξαφνικά στη ζωή τους ένα τόσο δα ξένο ζωάκι.

«Πού το βρήκες, παιδάκι μου», την είχε ρωτήσει ο Πέτρος.

«Μου το έδωσε μια κυρία περαστική. Με ρώτησε, αν το θέλω, κι εγώ της είπα ναι. Όμορφο δεν είναι; Κοίτα το πώς κοιμάται στην αγκαλιά μου».

Το κοίταξε ξανά. Ήταν μια σταλιά πραγματάκι. Μια χούφτα. Μαύρο και γυαλιστερό, σαν ένα κομμάτι γούνας ζωντανό. Ωστόσο αυτό δεν ήταν λόγος να το κρατήσουν στο σπίτι.

«Ποιος θα το ταΐζει», ρώτησε και η Δήμητρα, «θα ψοφήσει. Πάρ' το και πήγαινε το έξω από το σπίτι. Δώσ' το πίσω! Δεν το θέλω».

Η Πένη έβαλε τα κλάματα, σφίγγοντας το ζωάκι στην αγκαλίτσα της:

«θα το φροντίζω εγώ. Δεν το δίνω πίσω. Έφυγε η γυναίκα τώρα».

«Τελοσπάντων», είπε ο Πέτρος. «Κράτησε το, αφού το θέλεις τόσο πολύ. Όμως θα αναλάβεις να το φροντίζεις μόνο εσύ».

«Εντάξει, θα το περιποιούμαι εγώ. Μη σας νοιάζει».

Και πράγματι. Από τότε η Γιολάντα, όπως βάφτισε τη γατούλα, δίνοντας της το όνομα μιας Ουγγαρέζας φίλης της που γνώρισε το καλοκαίρι στις Σπέτσες, έγινε το αντικείμενο της λατρείας της και της ιδιαίτερης φροντίδας της. Την τάιζε, την πότιζε, τη χάιδευε, κι εκείνη μεγάλωνε και της ανταπέδινε τη γλυκιά συντροφιά της. Ήταν, άλλωστε, μια επιτυχία της Πένης η επιβίωση και το μεγάλωμα του μικρού ζώου. Κι αυτό το χάρηκαν, τελικά, και οι γονείς της, γιατί είδαν ότι το κοριτσάκι τους όχι μόνο δικαιώθηκε, αλλά και είχε κατορθώσει, σαν υπεύθυνο άτομο, να φέρει σε πέρας ένα θεάρεστο έργο. Χώρια που άρχισαν να το καμαρώνουν κιόλας και να διασκεδάζουν κι οι ίδιοι με το πανέμορφο γατί.

Όμως τώρα η Γιολάντα απόμεινε μόνο στα χέρια του Πέτρου, για να τη φροντίζει όπως παλιότερα χρειάστηκε να φροντίζει τη μητέρα του, που ζούσε στο διπλανό διαμερισματάκι της πολυκατοικίας. Ήταν πια κατάκοιτη και δεν μπορούσε να αυτοεξυπηρετείται. Γι' αυτό είχε μεταφέρει το γραφείο του στο δωμάτιο της, για να την προσέχει και, ταυτόχρονα, να δουλεύει.

ΟΛΟΝ ΑΥΤΟ ΤΟΝ ΚΑΙΡΟ Ο ΠΕΤΡΟΣ ΠΑΡΟΛΑ αυτά ένιωθε τύψεις - κι ακόμα τις νιώθει - που δεν την φρόντιζε όσο θα έπρεπε. Που δεν διέθετε για χάρη της το χρόνο που έπρεπε, για να την ευχαριστήσει.

Βέβαια, χρειαζόταν να κοιτάξει και τη δουλειά του, να ελέγχει τα λογιστικά βιβλία που του έδιναν τα διάφορα μαγαζιά, αλλά θα μπορούσε, σκεφτόταν, να δίνει περισσότερο καιρό για τη φροντίδα της. Όσο κι αν την τάιζε και την πότιζε ταχτικά, όσο κι αν της πρόσφερε ό,τι ζητούσε, σπάνια καθόταν μαζί της, κοντά της, να της κάνει συντροφιά, να ασχοληθεί αποκλειστικά με την παρέα της, όπως ήθελε εκείνη. Αν του περίσσευε λίγος καιρός έτρεχε δίπλα, στο δικό του διαμέρισμα να δει τη γυναίκα του και την κόρη του, για να μην νιώθουν παρατημένες ή να μην σκέφτονται πως τον έχει αποσπάσει απ' αυτές. Ένιωθε τύψεις ακόμα που δεν επέμενε να την ταΐζει με το ζόρι, όταν τον τελευταίο καιρό της είχε κοπεί η όρεξη. Μάλιστα σκεφτόταν μήπως δεν ήταν αληθινή η ανορεξία της, αλλά ένα πρόσχημα, μια προσποίηση, ίσως γιατί, πιθανόν, να είχε πάρει,την απόφαση να πεθάνει. Να τερματίσει τη ζωή της, για να μην αποτελεί εμπόδιο στη ζωή του. Από τη γυναίκα εκείνη, όλα μπορούσε να τα περιμένει κανείς. Είχε μια τρομερή θέληση που ξάφνιαζε. Έπαιρνε αποφάσεις τολμηρές και μεγάλες, που έφερναν σε αμηχανία το περιβάλλον της, και, το εκπληκτικότερο, τις έβαζε αμέσως σε εφαρμογή και τις έφερνε σε γρήγορο πέρας, δίνοντας έτσι μαθήματα στους ολιγόπιστους, όπως ο Πέτρος.

Ναι. Ένιωθε τύψεις, ο τελευταίος, όσο κι αν δεν παρέλειπε ποτέ να επιμένει στο τάισμα της, να προσέχει την τροφή της και κάποτε να την μασάει ο ίδιος όταν ήταν σκληρή, για να την κάνει μαλακή, να της την πασάρει μετά με τρόπο, με το κουτάλι στο στόμα. Όσες φορές, αργότερα, του ερχόταν στο νου η ιδέα ότι η μητέρα του μπορεί να είχε βάλει στο μυαλό της την απόφαση να πεθάνει, γινόταν άνω-κάτω. Φαρμακωνόταν η ζωή του. Ανατρεπόταν όλη η εικόνα του καλού ανθρώπου, μα και του έξυπνου και προβλεπτικού που είχε για τον εαυτό του.

Ωστόσο, όσο απίθανο κι αν ήταν, δεν έπρεπε να το αποκλείσει, δεν έπρεπε να μην το βάλει στο μυαλό του σαν ενδεχόμενο. Βέβαια η μητέρα του ήταν τόσο συνωμότισσα, ώστε πάντα, μόνο μετά την εκδήλωση των αποτελεσμάτων των αποφάσεων της, καταλάβαινες τι είχε προαποφασίσει με τόση μυστικότητα. Κι αυτό το έκανε για να προλάβει κάθε απόπειρα ανατροπής και αποτροπής των επιδιώξεων της. Αλλά στην περίπτωση της ανορεξίας της, έπρεπε να προσέξει ότι, όταν αυτός επέμενε πάρα πολύ, εκείνη έτρωγε. Έπρεπε να προσέξει ότι είχε διαλείμματα στην ανορεξία της. Ότι όταν της φερόταν καλά, τρυφερά, με αγάπη και αποφασιστικότητα να την κρατήσει στη ζωή, όταν εκείνη πειθόταν ότι ο γιος της ήθελε να τη σώσει, έστω κι αν είχε γίνει η ίδια «μια χούφτα κόκαλα», όπως έλεγε, τότε υποχωρούσε, έτρωγε, λιγόστευε η ανορεξία της. Έτρωγε έχοντας εκείνο το ήρεμο, το ευχαριστημένο, σχεδόν ευτυχισμένο, βλέμμα της, που το είχε καρφωμένο πάνω του, σα να έψαχνε ταυτόχρονα να βεβαιωθεί απόλυτα για τη διάθεση του. Κι όταν αποχτούσε τη σιγουριά ότι ήθελε να την κρατήσει, πάση θυσία, στη ζωή, γλύκαινε πιο πολύ το σοβαρό και εξεταστικό βλέμμα της. Φωτιζόταν το χλωμό και αδύνατο πρόσωπο της, και έτρωγε σχεδόν χωρίς αντίσταση τη νόστιμη σούπα ή την μασημένη από τον ίδιο και βαλμένη έντεχνα στο κουτάλι της κρεάτινη τροφή. Με πόση ήρεμη απόλαυση και ηθική ικανοποίηση δεχόταν τότε την πονηριά του και έκανε πως δεν καταλάβαινε!... Ίσως, στην έσχατη κατάσταση που βρισκόταν, να δικαιολογούσε τη χειρονομία του γιου της σαν μιαν ανταπόδοση για την έτοιμη μασημένη τροφή, που του είχε δώσει και η ίδια όταν ήταν αυτός παιδάκι, ή ακόμα και για το γάλα των στηθιών της που του είχε προσφέρει άφθονο στη βρεφική ηλικία του. Κοντά σ' αυτά, έπρεπε να προσέξει πολύ τις φράσεις της. Ιδιαίτερα εκείνες που τις πρόφερε, τυχαία τάχα και «μεταξύ τυρού και αχλαδιού». «Άφησε με, παιδάκι μου. Πήγαινε στην οικογένεια σου. Μη νοιάζεσαι για μένα. Εγώ έφαγα τα ψωμιά μου. Αν ζήσω, έζησα. Αν πεθάνω, πέθανα. Κοίταζε τη δική σου ζωή. Και, σε παρακαλώ. Να μην λυπηθείς καθόλου, όταν πεθάνω. Να χαρείς μάλιστα. Ακούς; Να χαρείς». Έπρεπε να προσέξει ότι αυτά, όταν λέγονται από μια τέτοια γυναίκα, δεν είναι σκέτες φιλολογίες, δεν είναι λόγια για να γίνεται απλώς κουβέντα.

Με τον καιρό όμως οι τύψεις και η θλίψη για το χαμό της λιγόστευαν, όσο μεγάλωνε η αγάπη του για τη Γιολάντα, όσο δενόταν μαζί της και την περιποιόταν. Απ' την άλλη μεριά πάλι, όσο εκείνη προσκολλιόταν στον Πέτρο τόσο πιο πολύ εκείνος παρατηρούσε τις ομοιότητες της με τη μάνα του: στο φέρσιμο της, στην κίνηση της και, φυσικά, στα μάτια της, ιδιαίτερα σε κείνο το σοβαρό και σαν φοβισμένο, ανασφαλές βλέμμα της. Γιατί ο Πέτρος είχε ήδη από νωρίς καταλάβει ότι η μητέρα του, κάτω από την ορμητικότητα, την τολμηρότητα και την αποφασιστικότητα της, έκρυβε έναν φοβισμένον άνθρωπο, ένα ανασφαλές και αδύναμο πλάσμα, χτυπημένο από τη ζωή, μοναχικό, με μεταφυσικές αγωνίες και πίστεις, με μυστικιστικές εξαρτήσεις και φοβίες, αποτέλεσμα μιας πολύ δύσκολης ορφάνιας που είχε περάσει στα παιδικά της χρόνια.

Τον τελευταίο καιρό μάλιστα, οι δύο μορφές άρχισαν λίγο - λίγο να ταυτίζονται μέσα του, ώσπου το παρόν της μιας να μπερδεύεται, στα μάτια του και στο νου του, με το παρελθόν της άλλης. Αλλά και τα αντικειμενικά περιστατικά, όπως και τα υποκειμενικά δεδομένα, βοηθούσαν σ' αυτήν τη σύγχυση, σ' αυτήν τη μυστική ταύτιση. Έτσι, μέσα στην ιδιαίτερη ψυχολογική κατάσταση που ζούσε ο Πέτρος, τα πιο μικρά και ασήμαντα περιστατικά του περιβάλλοντος του, όσα σχετιζόταν με τη Γιολάντα, έπαιρναν περίπλοκες διαστάσεις ή μεγαλύτερη σημασία από άλλα παρόμοια.

ΜΙΑ ΜΕΡΑ, ΠΟΥ ΘΑΡΡΕΙΣ ΚΑΙ ΤΗΝ ΕΙΧΕ ΠΙΑΣΕΙ τρέλα, νιαούριζε αδιάκοπα και δεν σταματούσε με τίποτε. Δεν την ησύχαζε ούτε το φαΐ που της έδινε, ούτε το νερό, ούτε τα χάδια του. Ξέφευγε και πηγαινοερχόταν στο δωμάτιο σαν να ζητούσε κάτι άγνωστο.

Ο Πέτρος απαύδησε και της άνοιξε την μπαλκονόπορτα. Εκείνη βγήκε έξω, μα δεν ηρέμησε. Συνέχισε να νιαουρίζει στη βεράντα και να στέκεται πίσω από το τζάμι με παραπονεμένα μάτια. Της άνοιξε να μπει μα και πάλι δεν ησύχασε. Νιαούριζε πλησιάζοντας ξανά την μπαλκονόπορτα. Την ξαναέβγαλε έξω, με την απόφαση να μην της ξανανοίξει, αν συνέχισε να νιαουρίζει.
- Πέτρο!Πέτρο!
- Μα τι θέλεις τελοσπάντων! Ηρέμησε!...
- Κοίταξε στο παράθυρο να δεις.
- Τι να δω;
- Το πουλάκι που χτύπησε πάνω του και έπεσε!
- Και λοιπόν; Χτύπησε, έπεσε, θα ξανασηκωθεί και θα πετάξει πάλι.
- Δεν το είδα να ξανασηκώνεται και να πετάει.
- Έχω δουλειά, τώρα! Μη με χασομεράς άδικα!
- Κρίμα είναι το καημένο.
- Κι εγώ είμαι κρίμα.
- Θα πληγώθηκε φαίνεται. Για κοίταξε, σε παρακαλώ, μήπως είναι ζωντανό.
- Μάνα, με ενοχλείς, καταλαβαίνεις, ξέσπασε. Δε με λυπάσαι εμένα; Αγωνίζομαι όλη μέρα κλεισμένος εδώ μέσα για να βγάλω το ψωμί μας, ενώ θα μπορούσα, αν δεν ήσουν άρρωστη, να δουλέψω έξω και να βγάλω περισσότερα. Σου κάνω συντροφιά, σε βοηθάω, και εσύ δε δείχνεις κατανόηση. Τι άνθρωπος είσαι;

Εκείνη δε μίλησε, μόνο που την πλήγωσαν τα λόγια του. Σώπασε με αξιοπρέπεια, όπως έκανε πάντα, για να μην εκφράσει την στεναχώρια της και λυπήσει το παιδί της. Μόνο κάρφωσε τα μάτια της στα τζάμια του παραθυριού και βυθίστηκε σε σκέψεις. Τι να σκεφτόταν άραγε, αναρωτήθηκε ο Πέτρος και έκανε διάφορες υποθέσεις: Ίσως να μετάνιωσε που παρατράβηξε το σχοινί. Που επέμενε. Ίσως να έδειξε πράγματι κατανόηση. Ή, αντίθετα, ίσως να σταμάτησε προσωρινά, ώσπου να τον δει να ηρεμεί, για να ξαναρχίσει πάλι σε λίγο. Γιατί, όταν έβαζε εκείνη κάτι στο νου της, δεν της το έβγαζε ούτε ο θεός. Κι ο Πέτρος που την ήξερε, όταν ηρεμούσε υποχωρούσε και της έκανε το χατήρι, όπως έκανε και τώρα , που παραμέρισε τον εγωισμό του και σηκώθηκε. Προχώρησε στη μπαλκονόπορτα και την άνοιξε. Η Γιολάντα όρμησε μέσα αλαφιασμένη, νιαουρίζοντας και κοιτάζοντας πάντα προς τα έξω, προς τη βεράντα.

«Μα τελοσπάντων τι είναι; », είπε ο Πέτρος και βγήκε έξω.

Στρέφοντας το κεφάλι του προς τα κάτω, είδε με έκπληξη του ένα πουλάκι νεκρό... Το σήκωσε, το κοίταξε απ' όλες τις μεριές και διαπίστωσε πως δεν είχε πάνω του ζωή...

«Πάλι είχε δίκιο αυτή η γυναίκα», παραδέχτηκε μέσα του.

«Από μικρό παιδί είσαι ευαίσθητος και υπεύθυνος, Πέτρο. Όλους τους φροντίζεις. Κάποτε νευριάζεις, αλλά εγώ, που σε γέννησα και σε καταλαβαίνω, δε θυμώνω, γιατί ξέρω πόσο καλή καρδιά έχεις».

Πήγε στον κήπο, παραμέρισε τα χιόνια, έσκαψε και έθαψε το πουλάκι. Όταν γύρισε, αντίκρυσε το βλέμμα της που έδειχνε έντονη ικανοποίηση. Κάτι σαν εγωιστική ευχαρίστηση. Ίσως γιατί γινόταν και πάλι το δικό της ή αποδεικνυόταν πως είχε δίκιο να επιμένει ή, ακόμα, γιατί επιβεβαιωνόταν για άλλη μια φορά η αγάπη του προς αυτήν. Μια αγάπη που έπρεπε να επιβεβαιώνεται και να αποδεικνύεται κάθε στιγμή.

Κάθησε στην καρέκλα του και στρώθηκε στη δουλειά. Εκείνη πήδηξε στην πολυθρόνα που βρισκόταν απέναντι στο γραφείο του και στήθηκε στα πισινά πόδια της, ενώ με τα μπροστινά της άρχισε να ξύνεται, πότε δεξιά και πότε αριστερά. Κατόπιν ξάπλωσε νωχελικά και κουλουριάστηκε, ενώ το βλέμμα της ήταν επίμονα στραμμένο προς τον Πέτρο, σαν να τον παρακολουθούσε που δούλευε, ή σα να ήθελε να του αποσπάσει την προσοχή. Εκείνος όμως ήταν απορροφημένος απ' τους λογαριασμούς του και σπάνια σήκωνε κεφάλι από τα χαρτιά του και τα λογιστικά βιβλία.

Σε μια στιγμή όμως που την κοίταξε, είδε το φως του ήλιου να τη λούζει, να της θαμπώνει το πρόσωπο και να την κάνει να μισοκλείνει τα βλέφαρα. Οι κόρες των ματιών της είχαν μικρύνει πολύ, είχαν γίνει σαν δυο λεπτές μαύρες χαρακιές στο πράσινο φόντο των βολβών. «Τι να σκεφτόταν άραγε», αναρωτήθηκε πάλι ο Πέτρος. «Ήταν τελικά ευχαριστημένη που τον είχε κοντά της, έστω κι αν δεν της κουβέντιαζε;»

ΟΠΩΣ ΚΑΙ ΝΑ 'ΤΑΝ, ΤΟΥΤΗ ΤΗΝ ΩΡΑ ΕΚΕΙΝΗ φαινόταν ήρεμη, ευχαριστημένη, σαν να μην της έλειπε τίποτε. Έδειχνε πως είχε συνηθίσει σ' αυτή τη ζωή. Σαν να της αρκούσε που ζούσε, που ανέπνεε, που έτρωγε, που έπινε, που μιλούσε, που έβλεπε το φως του ήλιου, που ένιωθε το αίμα να κυλάει στις φλέβες της. Φαινόταν πως παραιτήθηκε από την ελπίδα να σηκωθεί και να καθήσει στην καρέκλα της ή στην κινητή πολυθρόνα της, όπως παλαιότερα είχε παραιτηθεί από το να σηκώνεται και να περπατάει μέσα στο σπίτι κρατώντας το μπαστούνι της ή ακουμπώντας στα ντουβάρια και τα έπιπλα, και όπως ακόμα πιο παλιά είχε σταματήσει να πηγαίνει και να κάθεται στο μπαλκόνι για να βλέπει τα δέντρα του κήπου και τον κόσμο στο δρόμο.

ΤΟ ΧΟΥΖΟΥΡΕΜΑ ΤΗΣ ΟΜΩΣ ΔΕΝ ΚΡΑΤΗΣΕ πολύ. Σε λίγο ζωήρεψε το βλέμμα της. Τέντωσε τα τριγωνικά αυτιά της, σαν να άκουσε κάποιον άπιαστο για τα κοινά αυτιά θόρυβο, και κατόπιν άνοιξε διάπλατα τα μάτια της. Ο ήλιος είχε χαθεί από το παράθυρο και οι κόρες των ματιών της στρογγύλεψαν, έγιναν σαν δυο μικρές ελιές, που γυάλιζαν. Τον κοίταξε με τη δύναμη εκείνη που, όταν την αντίκρυζε, του προκαλούσε δέος, συγκίνηση, σαν να τον κοιτούσε από πέρα, μακριά, από έναν άλλο κόσμο.

Σε λίγο ανασηκώθηκε στα δυο μπροστινά πόδια της. Στάθηκε έτσι και, αλλάζοντας διάθεση έγειρε στο πλάι το κεφάλι της, μελαγχολικά και παραπονεμένα.

Ο Πέτρος ένιωσε το πικρό αίσθημα που αισθανόταν από μικρός, όταν έβλεπε τη μάνα του σ' αυτή τη στάση και σηκώθηκε από τη θέση του για να πάει κοντά της, μα εκείνη πήδηξε από τη δική της και εξαφανίστηκε.

Ξαναγύρισε σε λίγο και ανέβηκε πάλι στην πολυθρόνα. Τεντώθηκε ευχαριστημένη απλώνοντας τα πόδια της πάνω στο βελούδο και κατόπιν ξάπλωσε μπρούμυ-τα γυρίζοντας την ουρά της παιχνιδιάρικα.

Χουζούρεψε έτσι κάμποσην ώρα και μετά πήδηξε στο πάτωμα. Πήγε στον Πέτρο και έτριψε το κεφάλι της στις άκρες των παπουτσιών του, πότε του ενός και πότε του άλλου, πότε από τη δεξιά μεριά και πότε από την αριστερή, κι ύστερα στάθηκε στο πλάι να τον κοιτάζει για ώρα πολλή, με καρφωμένα πάνω του τα μάτια. Τέλος, πήδηξε πίσω από την ράχη του, στο πίσω μέρος της καρέκλας του, τρίφτηκε λίγο πάνω του και ύστερα κάθησε πάνω στα γόνατα του. Εκεί έμεινε άλλην τόση ώρα, χωρίς να κουνηθεί καθόλου, αφήνοντας τον Πέτρο να δουλεύει, ώσπου, από το βάρος της, κουράστηκαν τα πόδια του και την έσπρωξε!... Εκείνη πήδηξε κάτω και στάθηκε σε μιαν άκρη σκεφτική και σοβαρή.

Τούτη η στοχαστικότητα και η σοβαρότητα των ματιών της, μαζί με τη σιωπή της, τον στεναχωρούσε πάντα. Τον έκανε να νιώθει τύψεις που δεν απασχολούνταν μαζί της και ταυτόχρονα τον έφερνε σε δυσάρεστη αμηχανία και αδιέξοδο. Δεν ήξερε πώς να την αντιμετωπίσει, τι να κάνει. Αν νιαούριζε ή αν αγρίευε, δε θα της έδινε σημασία και θα συνέχιζε την πάντα επείγουσα δουλειά του, έστω και νευριασμένος. Μα τούτη η ψυχρή, αδιόρατη στοχαστικότητα και η, καλυπτόμενη κάτω από αυτήν, θερμή μελαγχολία και δυσαρέσκεια, τον έβαζε σε δύσκολη θέση. Τι να σκεφτόταν άραγε τώρα; Πως άδικα χαράμισε τη ζωή της για ένα αχάριστο παιδί; Άδικα κόπιασε, θυσιάζοντας τις προσωπικές χαρές της και τις πιο απλές απολαύσεις της ζωής για να το βοηθήσει να μεγαλώσει και να προκόψει!

Αν μιλούσε τουλάχιστον. Αν τον κατέκρινε για τη στάση του. Αν του παραπονιόταν ανοιχτά θα είχε κάτι να πει κι αυτός, θα είχε κάτι να απαντήσει και να αντιδράσει, θα μπορούσε ίσως να βγει κι από πάνω, που λένε, να βγει λάδι. θα μπορούσε να της παραπονεθεί. θα μπορούσε να νευριάσει και να της πει πως και ο ίδιος είχε δικαιώματα στη ζωή. Πως είχε προπάντων το δικαίωμα να ζήσει και να χαρεί τη γυναίκα του και το παιδί του. Να χαρεί τις απλές χαρές που πρόσφερε η σύντομη ζωή του ανθρώπου, του κάθε ανθρώπου... Βέβαια, θα ήταν υπερβολές αυτά τα λόγια του, αλλά θα έφερναν μια ισορροπία, θα λιγόστευαν την κρυφή μελαγχολία της, αφαιρώντας ίσως κάποιες από τις αιτίες της κρυμμένης κακοκεφιάς της.

- Πεινάς; τη ρώτησε διακόπτοντας τη σιωπή.
- Όχι. Δεν έχω όρεξη.
- Φάε κάτι. Δεν είναι σωστό να κοιτάς την όρεξη σου μονάχα. Ο γιατρός είπε ότι πρέπει να τρως και με το ζόρι. Ο οργανισμός σου χρειάζεται τροφή, έστω και λίγη.
- Δεν πεινάω, τώρα. Αργότερα. Κάνε τη δουλειά σου.
-Θέλεις νερό;
-Άντε φέρε μου λίγο.

Μετά το νερό, ο Πέτρος ηρέμησε αρκετά και στρώθηκε πιο ήσυχος στη δουλειά του. Ωστόσο σκεφτόταν ακόμα το επεισόδιο κι αναρωτιόταν: Τι να κάνει περισσότερο απ' ό,τι έκανε. Να τα παρατήσει όλα και να ασχοληθεί όλη την ώρα μαζί της; Να της προσφέρει τη συντροφιά και αποκλειστική απασχόληση που ζητάει;

ΣΗΚΩΣΕ ΤΟ ΒΛΕΜΜΑ ΤΟΥ ΚΑΙ ΤΗΝ ΚΟΙΤΑΞΕ. Ήταν βυθισμένη και πάλι στις σκέψεις της, μα κάπως πιο ευδιάθετη και γαλήνια. Κοιτούσε το παράθυρο, που πίσω από τα τζάμια του διακρίνονταν το πράσινο φύλλωμα των ανοιξιάτικων δέντρων του κήπου, τα λεπτά κλαδάκια τους, φορτωμένα με λευκά λουλούδια, και ο γαλάζιος ουρανός. Ένα σμήνος από σπουργίτες περνοδιάβαινε κάθε τόσο και αναστάτωνε τον κόσμο με τα κελαηδήματα του.

- Πέτρο.
- Τι είναι πάλι.
- Γιατί δε κάνεις μια βόλτα να ξεμουδιάσεις.
- Δεν μπορώ, έχω δουλειά.
- Πάρε τη Δήμητρα και την Πένη και πήγαινε να ξεσκάσεις λίγο.

Ο Πέτρος δεν απάντησε. Συνέχισε τη δουλειά του κι εκείνη δεν τον ξαναδιέκοψε. Κοιτούσε το παράθυρο και σκεφτόταν τα νιάτα της στο χωριό μέσα σ' ένα τέτοιο ανοιξιάτικο περιβάλλον, όπου έτρεχε στα χωράφια για να μαζέψει λουλούδια και να κάνει στεφάνι για το σπίτι. Σκεφτόταν την ευκινησία της, τη ζωηρότητα της, τη μανία της να τρέχει είτε για δουλειά είτε για σχολείο είτε για χορό είτε για εξοχή. Και τώρα; Γηρατειά, αρρώστεια και ακινησία. Και επιπλέον να κρατάει τούτο το παιδί αναγκαστικά κοντά της.

- Σήκω, Πέτρο. Φτάνει.

«Τι μονόχνωτο παιδί και τούτο», σκεφτόταν. «Εμένα έμοιασε. Δουλειά και άγιος ο θεός. Το καθήκον, οι υποχρεώσεις, οι ευθύνες. Λατρεία στη δουλειά. Αφοσίωση στην οικογένεια. Ανεξάντλητο ενδιαφέρον για τους άλλους. Είναι ακούραστος άνθρωπος. Πως τον φοβάμαι! Τέλειωσε και τον καφέ του. Κρίμα που δεν μπορώ να σηκωθώ να του κάνω δεύτερο. Να πει μια κουβέντα τουλάχιστον. Τίποτε! Και επιπλέον θαρρεί πως θέλω παρέα εγώ, πως θέλω να τον απασχολώ με τις κουβέντες μου. Πως θέλω να ξεσκάσω. Δεν πειράζει. Άστον να το νομίζει. Άστον να νευριάζει σε βάρος μου. Εκείνο που με ανησυχεί είναι αυτή η συγκέντρωση του στη δουλειά. Σκυφτός και αφοσιωμένος, δεν σηκώνει κεφάλι απ' τα χαρτιά του. Τα ανακατεύει, κάνει λογαριασμούς, γράφει, και οι ώρες περνούν χωρίς να τις καταλαβαίνει. Ατέλειωτες ώρες. Μια ζωή που φεύγει μέσα από τα δάχτυλα του, σαν νερό».

ΣΤΡΑΦΗΚΕ ΚΑΙ ΤΟΝ ΚΟΙΤΑΞΕ. ΚΑΡΦΩΣΕ ΤΟ βλέμμα της πάνω του και έμεινε έτσι να τον παρακολουθεί αμίλητη, ελπίζοντας κάποια στιγμή να αποσπάσει την προσοχή του και να τον κάνει να ξεκουραστεί με καμιά διακοπή. Μα δεν κατάφερνε τίποτε. Απελπισμένη κατόπιν, βγήκε απ' τη γωνιά της και προχωρώντας ανέβηκε στην πολυθρόνα. Από κει πήδηξε στο διπλανό έπιπλο και κάθησε έχοντας πάντα τα μάτια της καρφωμένα στον Πέτρο. Εκείνος δεν κουνήθηκε από τη θέση του για να τη διώξει. Δεν ενδιαφέρθηκε για την παρουσία της κει πάνω. Δε φοβήθηκε μήπως κάνει καμιά ζημιά, μήπως αναποδογυρίσει κανένα μπιμπελό, καμιά κορνίζα με φωτογραφία ή κανένα αμπαζούρ. Τότε αδιαφόρησε και κείνη. Ξάπλωσε ολόσωμη μπροστά, κούνησε δεξιά-αριστερά την ουρά της και έμεινε κάμποσην ώρα με το κεφάλι σκυμμένο μπροστά. Κατόπιν άπλωσε το χέρι της, έπιασε την χτένα και άρχισε να χτενίζεται, ελπίζοντας ότι ο Πέτρος θα σηκωθεί από τη θέση του να τη βοηθήσει, για να μην κουράζεται, έτσι πετσί και κόκαλο που ήταν. Μη βλέποντας όμως να κάνει καμιά κίνηση, σηκώθηκε στα δυο πόδια της, και συνέχισε με το άλλο χέρι τον καλλωπισμό της: Έβρεχε την μικρή παλάμη της με το σάλιο που έβγαζε από την κατακόκκινη γλωσσίτσα της και μετά την άλειβε στο πρόσωπο, στο μέτωπο, στα μάγουλα, στο σβέρκο, κάτω στο λαιμό, παντού. Κατόπιν γύριζε το κεφάλι της με ελαστικότητα πίσω, γλειφόταν και νιβόταν κατευθείαν με τη γλώσσα της και έλουζε με το πλούσιο και καθαρό σάλιο της το κορμί της, τις πλάτες της, τα πλευρά της, την κοιλιά της ως πίσω στα πόδια της.

Για μια στιγμή άπλωσε το αριστερό χέρι της στη λεκανούλα, δίπλα της, στο κομοδίνο, και έβρεξε μια πετσετούλα με το νερό. Τη στράγγιξε και μετά την έφερε στο πρόσωπο της για να δροσιστεί. Βλέποντας την αδιαφορία του Πέτρου, συνέχισε να βουτάει την πετσετούλα στη λεκάνη, να τη στύβει, κάνοντας θόρυβο με τα νερά που έτρεχαν, και να την βάζει στο μέτωπο της. «Χρησιμοποιεί τα μεγάλα μέσα», σκέφτηκε ο Πέτρος. «Είναι μάταιο να συνεχίσω».

- Έχεις πυρετό;
- Όχι ζεσταίνομαι.

«Πάλι καλά», είπε μέσα του και συνέχισε φωναχτά:

- Μα δεν κάνει ζέστη. Είναι άνοιξη ακόμα.
- Εγώ ζεσταίνομαι.
- Θέλεις να σου δώσω να πιεις κάτι.
- Όχι. Δε διψάω.
- Μα πρέπει να πίνεις τουλάχιστον δυο ποτήρια υγρό τη μέρα. Ο γιατρός επιμένει σ' αυτό. θα πάθεις αφυδάτωση.
- Δεν πειράζει. Κάνε τη δουλειά σου.

Ο Πέτρος συνέχισε τη δουλειά του και δούλεψε απερίσπαστος για κάμποσην ώρα, ώσπου ξαφνικά άκουσε πάλι το νιαούρισμα της. Δεν άντεξε και σηκώθηκε, την πήρε από το έπιπλο στα χέρια και, ανοίγοντας την μπαλκονόπορτα, την έβγαλε έξω. Ξανακάθησε και συνέχισε τη δουλειά του. Μα η Γιολάντα φάνηκε πίσω από τη τζαμόπορτα και βάλθηκε να νιαουρίζει.

- Τι θέλει, τελοσπάντων, το παλιόγατο; ρώτησε η Δήμητρα.
- Να μπει μέσα.
- Μα τώρα δα δε νιαούριζε για να βγει έξω;
- Ναι. Μα άλλαξε γνώμη.
- Και πρέπει να της κάνουμε όλα τα χατήρια;
- Τι να κάνουμε; Να την ακούμε να νιαουρίζει και να αδιαφορούμε;
- Γιατί όχι;
- Γιατί δεν αντέχω να ακούω να με παρακαλάνε.
- Είσαι άξιος της τύχης σου.

Ο Πέτρος δεν απάντησε. Σηκώθηκε και άνοιξε την μπαλκονόπορτα. Η Γιολάντα μπήκε μέσα χαρούμενη, άρχισε να τρίβεται στα παπούτσια του, να κουνάει ευχαριστημένη την ουρά της και να ακολουθεί τα βήματα του ώσπου να καθήσει. Κατόπιν πήδηξε πάνω του και κάθησε στα γόνατα του. Εκείνος τη χάιδεψε μια-δυο φορές και μετά στρώθηκε στη δουλειά του.

- Έχουμε και χάδια τώρα.
- Τι θέλεις να πεις;
- Αυτό που ακούς.
- Δεν καταλαβαίνω.
- Κάνεις πως δεν καταλαβαίνεις.
- Άσε με κι εσύ, σε παρακαλώ. Αντί να βοηθήσεις, μιλάς κι από πάνω.
- Τι να κάνω; Να βοηθήσω;
- Ναι.
- Δηλαδή;
- Να απασχοληθείς κι εσύ λίγο μαζί της. Έχεις κά-ποια υποχρέωση.
- Δεν έχω καμιάν απολύτως! Δεν είναι δική μου, δεν την έφερα εγώ εδώ μέσα.
- Μήπως την έφερα εγώ; Ξέρεις πολύ καλά πως την έφερε στο σπίτι η Πένη.
- Εγώ είχα αντίρρηση.
- Δεν έχει σημασία. Κι εγώ είχα αντίρρηση. Τελικά όμως τη δεχτήκαμε. Έγινε του σπιτιού. Έχουμε, λοιπόν, υποχρέωση απέναντι της. Ψυχή έχει κι αυτή.
- Μας φτάνουν οι άλλες υποχρεώσεις.

Ο Πέτρος σώπασε πικραμένος και αφοσιώθηκε στη δουλειά του. Δεν είχε καιρό για περισσότερες κουβέντες. Άλλωστε δε θα έβγαζαν πουθενά.

-ΨΙΤ. ΧΑΣΟΥ ΑΠΟ ΚΕΙ. ΦΩΝΑΞΕ ΣΕ ΛΙΓΟ Η Δήμητρα και όρμησε κατά πάνω στη γάτα που είχε στο μεταξύ κατέβει από τα γόνατα του Πέτρου και είχε ανέβει στο διπλανό έπιπλο.

Η Γιολάντα πήδηξε κάτω και μαζεύτηκε στη γωνιά της, έχοντας στραμμένο ικετευτικά το βλέμμα της πάνω στον Πέτρο. Εκείνος όμως δεν της έδωσε σημασία. Δούλευε με προσήλωση για να κερδίσει τον χαμένο καιρό και να αποτελειώσει τους βιαστικούς λογαριασμούς του. Η Δήμητρα βγήκε από το δωμάτιο και πήγε να μαγειρέψει.

Κόντευε μεσημέρι, όταν γύρισε στο γραφείο του άντρα της. Εκείνη τη στιγμή ο Πέτρος είχε τελειώσει το πλάνο της δουλειάς τους και τεντώθηκε στην καρέκλα του κοιτάζοντας αφηρημένα τη Γιολάντα, που καθόταν ακόμα ζαρωμένη στη γωνιά της με το βλέμμα ουδέτερο, σαν παγωμένο. Έπειτα από λίγο συνήλθε από την αφηρημάδα του και αμέσως σηκώθηκε. Πήγε και πήρε τη γάτα στην αγκαλιά του και άρχισε να τη χαϊδεύει.

- Κούκλα μου! Γλυκούλα μου! Ψυχή μου!
- Μπα! Μπα! Προχωράμε και σε ερωτόλογα τώρα!
- Σα δε ντρέπεσαι.
- Εσύ σα δε ντρέπεσαι.
- Τι έπαθες πάλι; Ζηλεύεις;
- Αυτό έλειπε. Απλώς με πειράζει που ακούω αυτές τις απαράδεκτες διαχύσεις.
- Τι το παράξενο βλέ πεις σ'αυτές;
- Εσύ είσαι κλειστός άνθρωπος και φειδωλός σε συναισθηματισμούς. Τι έπαθες τώρα με τη γάτα;
- Τίποτε. Απλώς την παρατήσατε και οι δυο σας και τη λυπάμαι. Ακόμα και τα ζώα θέλουν αγάπη για να επιβιώσουν.
- Και πρέπει να κάνεις έτσι για χάρη της;
- Πώς κάνω; Κάποιος πρέπει να την περιποιείται. Η Πένη που μας την κουβάλησε εδώ με το ζόρι, με τα κλάματα της, τώρα δεν τη φροντίζει. Την παράτησε ολότελα. Εσύ δεν την αγαπάς καθόλου, όπως είπες, γιατί δεν αγαπάς τα γατιά, και γενικά τα ζώα. Τι να κάνουμε λοιπόν; Να την αφήσουμε να ψοφήσει; Ή μήπως θέλεις να την πετάξουμε έξω από το σπίτι;
- Όχι βέβαια. Και να ξέρεις, την αγαπώ, ή μάλλον τελικά με τον καιρό την αγάπησα, απλώς δεν μπορώ να σε βλέπω να υπερβάλλεις.
- Μα γιατί; Τι παραπάνω κάνω από τα απαραίτητα σε ένα ζώο.
- Δε λέω. Κάνεις το σωστό, μα με ενοχλεί να σε βλέπω να την αγαπάς τόσο πολύ. Κάτι παράξενο υπάρχει στον τρόπο που την κοιτάς, που την χαϊδεύεις, που την ταίζεις, που της μιλάς. Τέτοια τρυφερότητα...
- Σε πειράζει που δείχνω τρυφερότητα;
- Ο τρόπος...
- Μα είναι ζώο.
- Ακριβώς, είναι ζώο. Του δείχνεις μεγαλύτερη τρυφερότητα απ' ό,τι στους ανθρώπους.
- Από ό,τι σε σένα, θέλεις να πεις;
- Αυτό είναι.
- Θεέ μου, τι λόγος! Δήμητρα, δε σε καταλαβαίνω.
- Ούτε εγώ εσένα.
- Φαντασίες! Φαντάσματα βλέπεις.
- Μπορεί. Μπορεί όμως και όχι. Πάντως η συμπεριφορά σου άλλαξε. Έγινε παράξενη. Την πρόσεξα από καιρό.
- Α, έχουμε και προϊστορία. Από πότε;
- Από μήνες. Αν θυμάμαι καλά, μετά το μνημόσυνο της μητέρας σου.
- Είσαι τρελή!
- Τρελός είσαι του λόγου σου, και να κοιταχτείς στο γιατρό.

Η Δήμητρα πρόφερε ταραγμένη τις τελευταίες λέξεις και έφυγε από το γραφείο σχεδόν τρεχάτη. Ο Πέτρος στάθηκε λίγο άναυδος, σκέφτηκε κάμποσην ώρα και μετά πήγε στην κουζίνα. Βρήκε την Πένη καθισμένη στο τραπέζι και τη μαμά της να στρώνει. Ήταν ακόμα ταραγμένη. Ίσως πιο πολύ απ' ό,τι προ ολίγου.

- Ή εμένα ή αυτήν! Διάλεξε!
- Μα τι λόγια είναι αυτά που λες μπροστά στο παιδί;
- Αυτά που άκουσες.
- Δηλαδή;
- Να διαλέξεις. Φτάνει πια!
- Μα σου 'στρίψε; Με το γατί τα έβαλες τώρα; Για σύνελθε.
- Να συνέλθεις εσύ.
- Μα για όνομα του θεού, ζηλεύεις ένα γατί;
- Ε, λοιπόν, ναι! Ζηλεύω!
- Ζηλεύεις, και το ομολογείς; Δεν ντρέπεσαι; Για εξήγησε μου να καταλάβω τι σου συμβαίνει ακριβώς.
- Τι να σου εξηγήσω; Το πράμα φαίνεται από μόνο του. Είναι απλό. Μας έχεις παρατήσει για χάρη της. Ζεις μόνο γι' αυτήν, αλλά δεν το καταλαβαίνεις. Είσαι τυφλωμένος.
- Τυφλωμένος; θεέ και κύριε, θα μας ακούσει και κανένας και θα σκάσει στα γέλια.
- Δεν είναι αστείο. Μην χαμογελάς. Και μην ξεφεύγεις από το θέμα. Τη γάτα σου την έχεις πάνω από εμάς.

Εκείνη τη στιγμή μπήκε μέσα η Γιολάντα. Κανείς δεν της έδωσε σημασία. Εκείνη πήγε και τρίφτηκε πάνω στα παπούτσια του Πέτρου, μα δεν είδε να τη σηκώνει, όπως άλλοτε, για να την πάρει στην αγκαλιά του. Τρίφτηκε λίγο ακόμα στα πόδια του και κατόπιν, σαν παραπονεμένη πήγε να καθήσει στην αγκαλιά της Πένης. Ούτε εκείνη της έδωσε σημασία. Τρίφτηκε για λίγο πάνω της, και κατόπιν πήδηξε κάτω. Προχώρησε στη Δήμητρα και τρίφτηκε στις παντόφλες της. Τίποτα. Ξαναγύρισε στον Πέτρο. Εκείνος, αναστατωμένος από τις κουβέντες της Δήμητρας και εκνευρισμένος, την έσπρωξε με το πόδι του. Η Γιολάντα απομακρύνθηκε λίγο, μα ξαναγύρισε και προσπάθησε να τριφτεί πάνω του απελπισμένα. Εκείνος ερεθίστηκε πιο πολύ και την κλώτσησε.

- Μην τη χτυπάς! φώναξε η Πένη. Το καημένο το γατί...
- Μη φοβάσαι, κορίτσι μου, η Γιολάντα δε θυμώνει με τον μπαμπά σου. Κοίτα. Τρέχει πάλι κοντά του.
- Να λείπουν οι ειρωνείες. Κι εσύ, Πένη, αντί να διαμαρτύρεσαι, καλά θα έκανες να ασχολιόσουν και λίγο με το γατί σου. Το παρατήσατε και οι δυο σας σε μένα, όπως και τα λουλούδια της βεράντας, κι από πάνω τα ‘χετε μαζί μου.

Λέγοντας τα τελευταία λόγια, έκανε στροφή και τράβηξε προς την εξώπορτα.

- Πού πας; το ρώτησε η Δήμητρα.
- Στο διάβολο!
- Δεν θα φας;
- Δεν πεινάω.

Όταν έκλεισε με πάταγο πίσω του την πόρτα, η Δήμητρα ανησύχησε. Το ίδιο και η Πένη. Η Γιολάντα πάλι, έβγαλε ένα νιαούρισμα και ζάρωσε σε μια γωνιά. Η Πένη τη λυπήθηκε. Πήγε και την πήρε στην αγκαλιά της. Προσπάθησε να την ηρεμήσει με τα χάδια της, ώσπου τα κατάφερε. Η Δήμητρα όμως, σα χαμένη, στεκόταν όρθια και σκεφτόταν. Κατόπιν, κάθησε μηχανικά στο τραπέζι και περίμενε λίγο. Όταν είδε πως δε γύρισε ο Πέτρος, είπε στην Πένη να φάει εκείνη, γιατί η ίδια δεν είχε όρεξη, θα έτρωγε αργότερα με το μπαμπά.

Μα εκείνος δε γύρισε παρά μόνο το βράδυ, αργά. Σ' όλο αυτό το διάστημα , η Δήμητρα, στεναχωρημένη και με την αγωνία αν θα γύριζε ή όχι ο άντρας της, σκεφτόταν τι έκανε, αλλά και τι έπρεπε να κάνει, όταν θα τον ξανάβλεπε. Είχε μετανιώσει για τη συμπεριφορά της, για τις παράλογες αντιδράσεις της, για τις οποίες δεν έβρισκε λογική εξήγηση, έστω κι αν το γυναικείο ένστικτο της της έλεγε πως είχε δίκιο. Πάντως, δεν έπρεπε να ξαναγίνει παρόμοιο επεισόδιο. Έπρεπε να βρεθεί μια λύση στο πρόβλημα. Ποια λύση όμως; Η ίδια καταλάβαινε ότι, αν τον ξανάβλεπε να δείχνει τρυφερότητα και αγάπη στη Γιολάντα, πάλι θα αντιδρούσε χωρίς ψυχραιμία, έστω και αν δεν καταλάβαινε γιατί.

Κατά το βραδάκι, ανάβοντας τα φώτα του σαλονιού και βλέποντας τη Γιολάντα καθισμένη σε μια πολυθρόνα, της ήρθε μια φαεινή ιδέα. Αν αναλάμβανε η ίδια την αποκλειστική περιποίηση της Γιολάντας, ο άντρας της θα απομακρυνόταν απ' αυτήν, θα απαλλασσόταν από την ευθύνη και την έγνοια της και θα έπαυε να της έχει αδυναμία. Έτσι θα γλίτωνε και η ίδια από το βασανιστικό συναίσθημα της ζήλειας, και όλα θα πήγαιναν καλά.

Την απόφαση της αυτή δεν την κοινοποίησε στον Πέτρο, όταν γύρισε αργά το βράδυ, αλλά την έθεσε σε εφαρμογή από την άλλη μέρα με διακριτικότητα, για να μην καταλάβει τίποτε αυτός και αντιδράσει. Σε λίγες μέρες, το ζώο, βλέποντας το θερμό ενδιαφέρον της Δήμητρας για χάρη του, δοκιμάζοντας τα συχνά-πυκνά χάδια της, την ασυνήθιστη περιποίηση και την αγάπης της, μαζί με το πλούσιο φαγητό και το καθαρό νερό που της έδινε, άλλαξε διάθεση απέναντι της, καθόταν περισσότερον καιρό κοντά της, την τριγύριζε όλη ώρα και τριβόταν στα πόδια της και τελικά εγκαταστάθηκε στην κουζίνα, αποφεύγοντας να πηγαίνει στο γραφείο του Πέτρου. Εκείνος το ένιωσε αυτό πολύ αργά, και ξαφνικά, όταν μια ολόκληρη μέρα δε φάνηκε η Γιολάντα στο γραφείο του, το πράγμα τον πείραξε και την αναζήτησε. Σηκώθηκε και πήγε στην κουζίνα. Κι όταν την είδε καθισμένη στα γόνατα της Δήμητρας, χαμογέλασε και δεν είπε τίποτα. Γύρισε στο γραφείο του χαρούμενος και στρώθηκε στη δουλειά με ήσυχη την καρδιά. «Ας είναι και έτσι», είπε μέσα του. «Τα ζώα αγαπούν αυτούς που ενδιαφέρονται γι' αυτά. Μήπως όμως δεν συμβαίνει το ίδιο και με τους ανθρώπους;»

Ο 'Αλκης φρέναρε στη νησίδα για να στρίψει αριστερά, να περάσει στο αντίθετο ρεύμα και να σταματήσει μπροστά στο απέναντι περίπτερο, από όπου θα αγόραζε την κυριακάτικη εφημερίδα του. Περίμενε λίγο να περάσουν τα αυτοκίνητα που έρχονταν με μεγάλη ταχύτητα και σχετική πυκνότητα. Για μια στιγμή όμως το βλέμμα του αντίκρισε, στο απέναντι πεζοδρόμιο, δίπλα στο περίπτερο, μια ανθρώπινη γεροντική μορφή που τον έκανε να ανατριχιάσει...

Κοίταξε καλύτερα και, όσο την πρόσεχε τόσο πιο πολύ ταραζόταν. Ευτυχώς που πίσω του, στη νησίδα, δε βρισκόταν κανένα άλλο αυτοκίνητο, για να τον πιέσει να φύγει, γιατί, στο μεταξύ, το αντίθετο ρεύμα των αμαξιών σταμάτησε, είχε ανάψει το κόκκινο στο κοντινό φανάρι και η λεωφόρος ήταν άδεια, ό,τι χρειαζόταν δηλαδή για να περάσει, στρίβοντας, απέναντι. Δεν το έκανε όμως, καθηλωμένος όπως ήταν με το αμάξι του στη νησίδα, για να έχει έτσι την ευκαιρία να παρατηρεί πιο επίμονα τη γεροντική μορφή.

Ήταν ίδια με του πεθαμένου πατέρα του. Μήπως όμως ήταν ο ίδιος ο πατέρας του; Φορούσε το παλτό του, το μπερέ του, το καφέ παντελόνι του και τα μαύρα, γυαλιστερά παπούτσια του. Στεκόταν εκεί απέναντι, κάτω από ένα δέντρο, κοντά στο περίπτερο, ζωντανός, ολόιδιος, ίσως ο ίδιος, μ' όλο που είχε πεθάνει εδώ και μήνες.

Ναι, είχε πεθάνει, τον είχαν κηδέψει τα παιδιά του, οι φίλοι και συγγενείς του, του έβγαλε και έναν σύντομο επικήδειο ο στενότερος του φίλος, και τώρα στεκόταν εκεί ολοζώντανος, με το παραπονεμένο του ύφος, και κοίταζε προς το μέρος του γιου του.

Σε μια στιγμή διασταυρώθηκαν και τα βλέμματα τους! Ο 'Αλκης δεν το άντεξε και κοίταζε αλλού. Κοίταξε τα αυτοκίνητα που άρχισαν να περνούν από δεξιά και αριστερά του, με φόρα και θόρυβο, ενώ αυτός, στη μέση, στη νησίδα, σκεφτόταν με αγωνία: Θεέ μου! Τι είναι τούτο; Είναι δυνατόν; Πώς βρέθηκε εδώ πέρα ο γέρος; Τι συνέβηκε; Δεν είχε πεθάνει; Μπροστά του δεν έκλεισε τα μάτια του;

Σαν τώρα θυμάται που τον είδε να βγάζει την τελευταία του πνοή και να γαληνεύει. Είχε καλέσει αμέσως το γιατρό να διαπιστώσει το θάνατο του. Θυμάται ακόμα τις τύψεις που τον χτύπησαν αμέσως, που δεν είχε έρθει την προηγούμενη μέρα το βράδυ να ξενυχτήσει μαζί του και να τον φροντίσει, αφήνοντας το καθήκον αυτό στην αδελφή του, θαρρείς και αυτός θα ήταν καλύτερος από την δυναμική και ακούραστη Τασία, την αδελφή του, που σίγουρα είχε κάνει τα πάντα για να περιποιηθεί και να φροντίσει τον πατέρα της, τον οποίο λάτρευε.

Δειλά-δειλά έστρεψε πάλι το βλέμμα του προς το απέναντι πεζοδρόμιο. Η μορφή, ο πατέρας του πες, κοιτούσε προς το μέρος του, στητός στην ίδια θέση του, με κάποιαν περιέργεια ίσως που έβλεπε το αυτοκίνητο της νησίδας να μην περνάει στη λεωφόρο. Διασταυρώθηκαν πάλι τα βλέμματα τους.

"Θεέ μου! Θα τρελαθώ πρωί-πρωί", είπε μέσα του και βάλθηκε να συλλογιέται πάλι. Η πρώτη σκέψη που του ήρθε ήταν κι αυτή βγαλμένη από μια φωλιά όπου είχαν μαζευτεί όλες οι τύψεις του. Θυμήθηκε τη σκέψη που είχε κάνει, όταν κατέβασαν οι νοσοκόμοι της κλινικής το λείψανο του πατέρα του κάτω στο υπόγειο, στο ψυγείο, όπου φυλάνε τους νεκρούς. "Κι αν δεν είχε πεθάνει σίγουρα", είχε αναρωτηθεί τότε. "Αν ήταν μια νεκροφάνεια; Πώς θα ξαναζωντάνευε έτσι κλεισμένος μέσα στο ψυγείο;"

Τι φριχτά κι αυτά τα νέα ήθη των πόλεων, τι ψυχρά και απάνθρωπα! Πόσο πιο φυσιολογικά ήταν τα επαρχιακά, παλιά έθιμα, όπου οι άνθρωποι "περίμεναν" το νεκρό να κλείσει τις ορισμένες ώρες του μετά το ξεψύχισμά του, για να αποκλειστεί η περίπτωση της νεκροφάνειας, και μετά, σίγουροι πια για το θάνατο του, να τον θάψουν. Τον έκλαιγαν, τον ξενυχτούσαν, ή τον συντρόφιαζαν όλη μέρα, αν είχε πεθάνει αργά τα ξημερώματα και την άλλη μέρα τον κήδευαν. Τώρα, για πολλούς και διάφορους λόγους, αυτό δε γίνεται, και δεν γίνηκε και για τον πατέρα του 'Αλκη.

Ξανακοίταξε με φόβο στην ψυχή κάτω από το δέντρο. Η μορφή στεκόταν εκεί και τον κοιτούσε! Τόσο ίδια με τον πατέρα του ήταν, ώστε ο 'Αλκης, σαν να ήταν σίγουρος πια ότι επρόκειτο για νεκροφάνεια, σκεφτόταν, ή μάλλον προσπαθούσε να φανταστεί, τα αισθήματα που θα είχε δοκιμάσει ο δήθεν νεκρός όταν θα ξύπνησε μέσα στο κρύο ψυγείο του υπόγειου της κλινικής! Προσπάθησε μάλιστα, από κεκτημένη ταχύτητα της φαντασίας του, να φανταστεί, αχνά βέβαια, και διώχνοντας όσο μπορούσε από τη σκέψη του κάθε λογικό εμπόδιο, πώς σηκώθηκε, πώς άνοιξε την πόρτα (ποια πόρτα άραγε; πώς ήταν αυτή η πόρτα; πού βρισκόταν το υπόγειο εκείνο;), πώς βγήκε από την κλινική, νύχτα βέβαια; πώς περπάτησε στους σκοτεινούς δρόμους; γιατί δεν γύρισε στο σπίτι;

Το τελευταίο ερώτημα ήταν σαν να πατούσε σε μια άλλη πληγή που σχηματίστηκε από τις τύψεις του.

Κοίταξε πάλι απέναντι. Η μορφή είχε ακόμα το παραπονεμένο, σαν θυμωμένο, ύφος της. Αυτό που είχε και το μοιραίο σαββατιάτικο απόγευμα που πήγε ο 'Αλκης στην κλινική. Ο τελευταίος, ήσυχος που επιτέλους κατάφερε να πείσει τον πατέρα του να δεχτεί να μεταφερθεί στην κλινική (μιας και η κατάσταση του ήταν τόσο άσχημη ώστε ο γιατρός που τον παρακολουθούσε να δηλώσει πως στο εξής δεν αναλαμβάνει πια καμιάν ευθύνη αν πεθάνει) κάλεσε την αδελφή του και ετοίμασαν τα πράγματα του. Ήρθε το νοσοκομειακό και τον πήγαν. Στο δρόμο ο πατέρας του έλεγε πως δε θα γυρίσει πια στο σπίτι, πως θα πεθάνει στην κλινική και πως ο λόγος που τον έβγαζαν από το σπίτι ήταν για να περιποιούνται τα παιδιά του τη μητέρα τους, που ήταν κατάκοιτη κι εκείνη, ίσως πιο βαριά μάλιστα. Ο 'Αλκης είχε νευριάσει λίγο τότε με τα λόγια αυτά και προσπάθησε να αλλάξει την ιδέα του πατέρα του λέγοντας του ότι, αν θυμάται καλά, ο ίδιος ήταν με το μέρος του τις άλλες δυο φορές που ο γιατρός του σπιτιού είχε σηκώσει ψηλά τα χέρια και συνιστούσε να μεταφερθεί ο άρρωστος στην κλινική. Τώρα όμως τα πράγματα ήταν διαφορετικά, είχε σοβαρά ακροαστικά και η κατάσταση του δε σήκωνε αναβολή, ούτε θα μπορούσε άλλωστε η περιποίηση των παιδιών του να είναι πιο χρήσιμη από την ολοήμερη παρακολούθηση των γιατρών και νοσοκόμων της κλινικής.

Ήταν Παρασκευή βράδυ όταν τον πήγαν εκεί. Ο 'Αλκης άφησε την αδελφή του να ξενυχτήσει και να του κάνει συντροφιά ως το μεσημέρι του Σαββάτου, οπότε θα ερχόταν να πάρει βάρδια ο ίδιος ως το μεσημέρι της Κυριακής. Ήταν ήσυχος και έτσι, το Σάββατο το πρωί έτρεξε στις διάφορες εκκρεμείς δουλειές του, που τις είχε αφήσει εξαιτίας της ταυτόχρονης αρρώστειας των δυο γονιών του και της καθήλωσης του στο σπίτι. Πώς να σκεφτεί ότι ο πατέρας του δεν θα τα πήγαινε καλά στην κλινική. Συντροφιά είχε, γιατρούς είχε, νοσοκόμους είχε. Τι ήθελε παραπάνω;

Όταν όμως πήγε το Σάββατο το απόγευμα να παραλάβει τον πατέρα του από την αδελφή του, αντίκρισε μια κατάσταση χειρότερη από ό,τι στο σπίτι. Η Τασία είχε ξενυχτήσει χωρίς βοήθεια, λόγω της αργίας του Σαββάτου. Ο εφημερεύων, ένας νεαρός και άπειρος γιατράκος, δεν βοηθούσε, οι νοσοκόμες έλειπαν και η ίδια δεν έκλεισε μάτι, γιατί όλη τη νύχτα ο πατέρας της πονούσε, τραβούσε από τα χέρια του τα λάστιχα του ορού και παραπονιόταν που δεν ήταν κοντά του ο 'Αλκης, θαρρείς και εκείνος θα του έδινε μεγαλύτερη βοήθεια από την Τασία.

Πλησίασε στο κρεβάτι του και η πρώτη κουβέντα που άκουσε ήταν:

- Πού ήσουν; Με παράτησες και νοιάζεσαι μόνο για τη μάνα σου.

Ο 'Αλκης δε μίλησε. Κοίταξε στα μάτια την αδελφή του, που ήταν ταραγμένη και ψόφια στην κούραση.

- Πάαινε να κοιμηθείς και να ξεκουραστείς, της είπε. Φύγε αμέσως.

Σε λίγο έφυγε η Τασία και ο 'Αλκης έμεινε με τον πατέρα του, που ολοένα προσπαθούσε να βγάλει τα λαστιχάκια από το χέρι του για να μην τροφοδοτείται με τον ορό, που είχε μέσα βιταμίνες, αντιβίωση και ηρεμιστικό για τους πόνους του. Ανάσαινε βαριά και ήταν χλωμός, πολύ χλωμός. Του 'Αλκη του φάνηκε περίεργο πως χειροτέρεψε τόσο πολύ μέσα σε τόσο σύντομο διάστημα, ενώ ερχόταν με την ιδέα ότι θα τον βρει πολύ καλύτερον από ό,τι ήταν όταν έφυγε από το σπίτι.

Για να αποτρέψει την τάση του πατέρα του να απαλλαγεί από τον ορό, του έπιασε το ελεύθερο αριστερό χέρι και του το κρατούσε.

- Άσε με! του έλεγε εκείνος.

- Πώς να σε αφήσω; Γίνεται;

- Άσε με παλιόπαιδο! Με έφερες εδώ...

Ύστερα από λίγο το ηρεμιστικό τον κοίμησε. Όταν ξύπνησε, ήταν πιο ευδιάθετος. Αλλά δε μιλούσε. Σ' ό,τι τον ρωτούσε ο 'Αλκης, εκείνος δεν απαντούσε. Έτσι του έμεινε στη μνήμη η τελευταία φράση με το παράπονο του, αλλά δε φανταζόταν ποτέ, ακόμα και κείνην την ώρα ότι θ' ακολουθούσε σε λίγο το μοιραίο. Αντίθετα, εξακολουθούσε να πιστεύει ότι ο πατέρας του θα γινόταν καλά και θα δικαίωνε το γιο του που υπέκυψε στην επιμονή του οικογενειακού γιατρού να τον φέρει στην κλινική. Ήσυχος μάλιστα που τον έβλεπε να ξαναβυθίζεται στον ύπνο, έβγαλε ένα βιβλίο της τσέπης και βάλθηκε να διαβάζει.

Δεν πέρασε παραπάνω από μια ώρα και, καθώς καθόταν δίπλα του, άκουσε μια βαθιά εισπνοή, ηχηρή, ασυνήθιστη, που δεν έμοιαζε με τη βαριά και αθόρυβη ανάσα του. Παραξενεύτηκε και του μπήκε η ιδέα ότι κάτι δεν πάει καλά. Κάλεσε τον εφημερεύοντα γιατρό. Ο νεαρός ήρθε, έρριξε μια ματιά και έφυγε χωρίς να πει κουβέντα. Ο 'Αλκης ζήτησε την προϊσταμένη. Μόλις φάνηκε εκείνη, της είπε τι συνέβηκε. Πιο έμπειρη η γυναίκα, έτρεξε και έφερε έναν ηλικιωμένο γιατρό από την άλλη πτέρυγα και κείνος διαπίστωσε το θάνατο του! Η προϊσταμένη σκέπασε το νεκρό με το σεντόνι και συλλυπήθηκε, όπως και ο καλοσυνάτος γέρος γιατρός, τον 'Αλκη, που δε μπορούσε να το χωρέσει ο νους του ότι ο πατέρας ήταν πεθαμένος. Τόσο αθόρυβη, απότομη, ξαφνική και παράλογη, του φάνηκε η μετάβαση από την πλήρη ζωή στην ανυπαρξία, ώστε δεν ήθελε να την πιστέψει. Ωστόσο, ένας πρωτόφαντος πόνος του βούλιαξε τα σωθικά και του άδειασε το μυαλό.

Ξανακοίταζε δίπλα στο περίπτερο. Ο γέροντας στεκόταν ακόμα εκεί, σαν να περίμενε κάποιον. Το τελευταίο ρεύμα των αυτοκινήτων είχε μόλις περάσει και το φανάρι από πέρα έφραζε το δρόμο στο επόμενο. Η λεωφόρος ήταν άδεια. Ο κύβος ερρίφθη. Δε μπορούσε να περιμένει ακόμα. Πάτησε γκάζι και βρέθηκε στην απέναντι όχθη της λεωφόρου. Μπήκε και σταμάτησε στο διπλανό στενό και κατόπιν, "μετά φόβου θεού πίστεως και αγάπης", κατέβηκε κρατώντας την αναπνοή του και την ψυχραιμία του και προχώρησε... Όσο πλησίαζε στο δέντρο, τόσο πιο πολύ χτυπούσε η καρδιά του, γιατί διαπίστωνε την ομοιότητα του γέρου με τον πατέρα του. Ομοιότητα στα ρούχα του, στα χρώματα του, στο ύφος του και σε κείνα τα γαλάζια, αθώα και παραπονεμένα μάτια του!...

Ήταν ο ίδιος, λοιπόν; Κι αν δεν ήταν; Πώς θα το ανακάλυπτε; Μέσα σε λίγα δευτερόλεπτα η σκέψη του έκανε χίλιες στροφές, ενώ το βήμα του τον είχε φέρει κιόλας δύο μέτρα κοντά στο γέρο. Για να του μιλήσει, διάλεξε την πιο διφορούμενη και ουδέτερη φράση:

- Υπάρχει κανένα πρόβλημα;

- Όχι, κύριε. Ευχαριστώ.

"Κύριε", λοιπόν! Άρα δεν μπορεί να είναι ο πατέρας του. Σίγουρα όμως; Κι αν είπε ειρωνικά το "κύριε", αντί να πει "παλιόπαιδο"; Τον κοίταξε από απόσταση αναπνοής στα μάτια. Ίδια τα μάτια του πατέρα του, μα και το ύφος του βλέμματος τους.

- Θέλετε τίποτε; τον ξαναρώτησε ευγενικά και τρυφερά.

Ο γέρος συγκινήθηκε με το ενδιαφέρον του άγνωστου άντρα και απάντησε κοιτάζοντας τον προσεχτικά:

- Όχι, ευχαριστώ, τίποτε.

- Θέλετε να σας φέρω τίποτε από το περίπτερο;

- Να 'στε καλά, κύριε. Όχι.

- Γιατί στέκεστε εδώ;

- Περιμένω κάποιον.

- Α, έτσι. Χαίρετε, κύριε.

- Χαίρετε.

Ο 'Αλκης πήγε στο περίπτερο, αγόρασε την εφημερίδα του και τράβηξε μετά ίσια για το αυτοκίνητο! Έκλεισε την πόρτα και από το παράθυρο της κοίταξε για τελευταία φορά το γέρο:

"Περίεργο!" είπε μέσα του. "Τέτοια ομοιότητα!" Πάτησε το γκάζι και έκανε ένα γύρο στη συνοικία, ξαναπερνώντας από τα περίπτερο. Ο γέρος βρισκόταν ακόμα εκεί! Απομακρύνθηκε πατώντας γκάζι και τρέχοντας στην άσφαλτο, αλλά δεν πήγε στο δικό του σπίτι. Τράβηξε ίσια για το σπίτι της αδελφής του και της τα διηγήθηκε όλα.

Εκείνη τον κοίταζε όλη την ώρα που της περιέγραφε το περιστατικό με έναν κρυφό φόβο μήπως δεν ήταν στα καλά του ο αδελφός της, μήπως είχε πάθει κάτι. Ήρεμα και ρεαλιστικά κατόπιν, του αφαίρεσε ένα ένα τα ερείσματα της τρελής φαντασίας του και τον έφερε στο στέρεο έδαφος της πραγματικότητας. "Αν ήταν ο πατέρας μας δε θα στεκόταν όρθιος. Ξέχασες πως είχε έναν μήνα ξαπλωμένος στο κρεβάτι και δε μπορούσε να σηκωθεί; Ξέχασες πως δε φορούσε πια τελευταία μπερέ; ότι τον είχε βγάλει, από τότε που έπεσε στο κρεβάτι, και φορούσε σκούφο; Ξέχασες πως δεν έβγαινε πια έξω, δυο χρόνια τώρα, από τότε που έχασε το φως του; Ξέχασες ακριβώς πως δεν έβλεπε, ενώ τώρα λες πως σου μίλησε, σε είδε και σου μίλησε; Ξέχασες ακόμα ότι την ώρα της ταφής, σηκώσανε το καπάκι της κασέλας του και είδαμε το πρόσωπο του; Ξέχασες..."

Πράγματι τα είχε ξεχάσει όλα αυτά και άλλα πολλά, που του είπε και που σκέφτηκε ο ίδιος ύστερα. Ξέχασε μάλιστα και μια λεπτομέρεια σημαντική, ότι η εικόνα του γέρου, τη μέρα εκείνη, ήταν ίδια με του πατέρα του σε όλα τα καθέκαστα, αλλά ήταν μια εικόνα τουλάχιστον πέντε χρόνια, αν όχι δέκα, παλιότερη, όταν ήταν ακόμα όμορφος και ακμαίος, όχι όπως κατάντησε τα τελευταία χρόνια, τυφλός και καμπουριασμένος, καθισμένος όλη μέρα στο ραδιόφωνο και στην τηλεόραση για να ακούει και να επικοινωνεί κάπως με το περιβάλλον.

Παρόλα αυτά, ο 'Αλκης δε μπόρεσε ποτέ να πεισθεί απόλυτα πως εκείνος ο γέρος, σίγουρα, σιγουρότατα, χωρίς καμιάν, μα καμιάν αμφιβολία, δεν ήταν ο πατέρας του.

Ανάμεσα στις μαθήτριες του τμήματος που δίδασκε ο ΄Αλκης ήταν και δυο παράταιρες αλλά αχώριστες φίλες. Η μια, που τη λέγανε Λητώ Καλομάτη και θα έδινε εξετάσεις για τη φιλολογία, ήταν παχουλή, τροφαντή, εύθυμη και έξυπνη. Ξεχώριζε στο φροντιστήριο για την καλή επίδοση της. Παρόλο που πήγαινε στο κατηχητικό, η δυναμική ιδιοσυγκρασία της αντιδρούσε αυθόρμητα στις απαγορεύσεις και τη φιλοσοφία της θρησκείας της. Κυριαρχούσε, στο μάθημα και στα διαλείμματα, με τις ζωηράδες και τις τολμηρότητες της. Πείραζε τα αγόρια και το μάτι της έπαιζε ακόμα και προς τη μεριά του δασκάλου της.

Η άλλη, που τη λέγανε Τατιάνα Γεωργίου και θα έδινε εξετάσεις στη Θεολογία ήταν λεπτή σα μίσχος, όμορφη σαν άγγελος, με μικρό στρογγυλό πρόσωπο και ονειροπόλα μάτια και έμοιαζε απαράλλαχτα με την ηθοποιό Βίβιαν Λη. Παρόλο που δεν πίστευε στο θεό, διάλεξε τη θεολογική γιατί δε μπορούσε να δώσει σε άλλη σχολή. Δεν είχε γερές βάσεις ούτε φαινόταν ιδιαίτερα έξυπνη. Εξάλλου η αδυναμία της να συγκεντρωθεί και η σοβαρή νωθρότητα της, που είχαν ψυχοπαθολογικές αιτίες, την εμπόδιζαν να προσέξει στο μάθημα και να μελετήσει στο σπίτι της. Με αποτέλεσμα να έχει χαμηλή επίδοση, πράγμα που της προκαλούσε ένα φανερό σύμπλεγμα κατωτερότητας και μια βαθιά μελαγχολία.

Σε αντίθεση με τη Λητώ, η Τατιάνα δε μιλούσε καθόλου σ' όλη τη διάρκεια του μαθήματος. Κοιτούσε με τα πανέμορφα γαλάζια μάτια της τον ΄Αλκη, και με το χέρι της, που κρατούσε μια κιμωλία, λέρωνε όλη την ώρα το μαύρο θρανίο της. Στο διάλειμμα, το θρανίο της ήταν κάτασπρο από τα νευρικά μουντζωρώματα!

Όταν σχολούσαν, ο ΄Αλκης έπαιρνε τις δύο φίλες και έκανε μαζί τους-μια μεγάλη βόλτα στην παραλία για να κουβεντιάσουν, αλλά η Τατιάνα, στο τέλος, τραβούσε πάντα την παρέα της προς τα σκοτεινά και έρημα βραδινά σοκάκια που στριφογύριζαν μέσα στα Λαδάδικα και στην περιοχή του Λιμανιού.

Ένα βράδυ ο ΄Αλκης κι η Λητώ θέλησαν να φέρουν αντίρρηση, αλλά η Τατιάνα επέμενε πολύ, ώσπου κατάφερε να της κάνουν το χατήρι.

- Μα τι το ωραίο βρίσκεις σ' αυτή τη βόλτα; ρώτησε ο ΄Αλκης.

- Μ' αρέσει πάρα πολύ, απάντησε. Συχνά περπατάω και μόνη μου σ' αυτά τα σοκάκια. Σηκώνομαι μεσάνυχτα από το κρεβάτι μου και έρχομαι προς τα εδώ για να κάνω βόλτα. Με γοητεύει τούτη η περιοχή της πόλης.

- Μα μυρίζει λάδια και αλογίσιες κοπριές, Τατιάνα, παρατήρησε η Λητώ.

- Δε με πειράζει! Την προτιμώ τούτη τη μεριά από την παραλία.

Ακολούθησε μια παρατεταμένη σιωπή. Μετά ο ΄Αλκης είπε:

- Ξέρεις, δεσποινίς Γεωργίου, ότι σε μερικά από αυτά τα σοκάκια που σε γοητεύουν υπάρχουν ύποπτα σπίτια;

- Το ξέρω! Τα είδα κιόλας. Κάνουν μπαμ με το χαρακτηριστικό φωτισμό τους ανάμεσα στο σκοτεινά μαγαζιά και τις κλειστές αποθήκες. Τα αναγνωρίζω κι από το έμπα-έβγα των νεαρών και των στρατιωτών.

Ο ΄Αλκης κι η Λητώ έμειναν άφωνοι από την ομολογία της φίλης τους. Δε συνέχισαν τη συζήτηση παρά μόνο σκέφτονταν τούτη την παράξενη και νοσηρή επιθυμία της τόσο όμορφης κοπέλας. Δε μπορούσαν να την εξηγήσουν. Όσο κι αν τους δυσαρεστούσε , δεν έφεραν άλλη αντίρρηση και συνέχισαν να περπατάνε για λίγην ώρα ακόμα μέσα στα ελικωτά, στενά και αποπνιχτικά βραδινά σοκάκια της ερημικής και σκοτεινής περιοχής, που τη μέρα έσφυζε από εμπορική ζωή και κίνηση, ενώ το βράδυ νέκρωνε. Τα βήματα τους, πάνω στα λιθόστρωτα καλντερίμια, τα γεμάτα λάσπες, λακκούβες και βρωμόνερα, αντηχούσαν δυνατά μέσα στην κουρασμένη ηρεμία που πλάκωνε τον τόπο.

Βγαίνοντας από τα Λαδάδικα, η Τατιάνα είπε ότι θέλει να πάει νωρίς στο σπίτι της γιατί την περίμενε μια θεία της. Χαιρέτησε και έφυγε. Ο ΄Αλκης και η Λητώ συνέχισαν τη βόλτα τους στην παραλία για να πάρουν καθαρό θαλασσινό αέρα.

Καθώς περπατούσαν, συζητούσαν διάφορα ενδιαφέροντα θέματα, αλλά κάθε τόσο η κουβέντα τους ξαναγύριζε στην Τατιάνα. Σχολίαζαν την παράξενη συμπεριφορά της και προσπαθούσαν να βρουν κάποιες εξηγήσεις για τις εκκεντρικότητες της. Ο ΄Αλκης ήθελε να μάθει λεπτομέρειες από τη ζωή της κοπέλας.

- Δεν την ξέρω, κύριε Καριώτη, ούτε την καταλαβαίνω, απάντησε η Λητώ. Τη γνώρισα, πριν έρθετε εσείς, στο φροντιστήριο και μου αφοσιώθηκε αμέσως. Τη βοηθάω στα Αρχαία και τα Λατινικά, γιατί είναι πολύ αδύνατη, αλλά έξω από το φροντιστήριο δεν κάνουμε παρέα. Μου λέει ότι δεν έχει άλλες φίλες και ότι στο σπίτι της παίζει όλη μέρα με τις γάτες της.

- Με τις γάτες; ρώτησε απορημένος ο ΄Αλκης.

- Ναι, έχει πέντε γάτες δικές της και άλλες τόσες από τη γειτονιά. Τις ταΐζει, τις λούζει και παίζει μαζί τους.

- Και πότε διαβάζει;

- Τις άλλες ώρες. Αλλά όχι εντατικά ούτε με προσοχή, γιατί ο νους της είναι στις γάτες και ποιος ξέρει πού αλλού.

- Περίεργη κοπέλα. Μήπως είναι ερωτευμένη;

- Δεν ξέρω. Δε μου μίλησε ποτέ για έρωτα, αν και μια φορά που περπατούσαμε στην Τσιμισκή, είδε ένα ψηλό νεαρό και έτρεξε πίσω του φωνάζοντας το όνομα του.

- Ποιο όνομα;

- Κάρλο.

- Κάρλο; έκανε σαν κεραυνόπληκτος ο ΄Αλκης. Κάρλο είπες;

- Ναι, Κάρλο. Λεν γύρισε όμως πίσω να μου πει τι έγινε και ποιος ήταν.

- Μήπως είχε στενό και μακρουλό πρόσωπο και παχιά χείλη;

- Δεν πρόσεξα τα χείλη του αλλά το πρόσωπο του ήταν στενό και μακρουλό, όπως το είδα σε μια στιγμή.

- Αυτός πρέπει να είναι, μουρμούρισε ο ΄Αλκης, θα την εγκατέλειψε για καμιάν άλλη. Έτσι επιπόλαιος και αμοραλιστής που έγινε τελευταία, δε σκέφτηκε καθόλου τις συνέπειες.

- Τον ξέρετε; ρώτησε η Λητώ.

- Ναι. Ήταν φίλος μου. Μου μίλησε κάποτε για μια μικρή ερωμένη του που ήταν πολύ όμορφη και που είχε τα χαρακτηριστικά της Τατιάνας. Μου είχε πει μάλιστα ότι μοιάζει με μια Αμερικάνα ή Αγγλίδα ηθοποιό, δε θυμάμαι καλά, και ότι έχει ρώσικο όνομα.

- Τότε αυτός θα είναι. Έτσι που έγινε θεόκλειστη η Τατιάνα, δε μου μίλησε καθόλου για το δράμα της.

Ο ΄Αλκης σταμάτησε την κουβέντα και βυθίστηκε σε σκέψεις.

Σε λίγο σταμάτησαν και τα βήματα του, όπως και της Λητώς. Είχαν άλλωστε φτάσει έξω από το σπίτι της κοπέλας. Χαιρετιστήκανε και χώρισαν. Ο ίδιος πήρε τον ανήφορο προς τις Σαράντα Εκκλησίες και προσπαθούσε να καταλάβει την νοοτροπία του «αιρετικού» συναγωνιστή του που κύλησε τελευταία και στον δονζουανισμό.

Την άλλη βραδιά, μετά το φροντιστήριο, ξαναπήραν οι τρεις το δρόμο για τα Λαδάδικα. Περπάτησαν τα σοκάκια τους ως τη συνοικία των Φράγκων και μετά κατηφόρισαν για το λιμάνι. Στις κουβέντες τους, τα μαθήματα και οι εξετάσεις δεν είχαν μεγάλη θέση, γιατί, όσες φορές άρχιζαν παρόμοια συζήτηση, η Τατιάνα έστρεφε αλλού την συνομιλία. Δεν ήθελε να της θυμίζουν τις εξετάσεις. Όταν αυτό έγινε τρεις φορές, ο ΄Αλκης κατάλαβε την πρόθεση της και τη ρώτησε γιατί το κάνει, ποιος είναι ο βαθύτερος λόγος.

- Δε θα περάσω, και γι αυτό με δυσαρεστεί να συζητάω για μαθήματα.

- Μα πώς το λες έτσι; Πώς το προδικάζεις; Αν διαβάσεις, θα μπεις στο Πανεπιστήμιο. Η Θεολογική Σχολή είναι εύκολη.

- Μου φαίνεται πως αντί να δώσω εξετάσεις στο Πανεπιστήμιο , καλύτερα θα ήταν να μπω σε κανένα τρελοκομείο...

- Τι είναι αυτά που λες, Τατιάνα; ρώτησε ανήσυχος ο ΄Αλκης.

- Αφήστε την, κύριε Καριώτη, επενέβηκε η Λητώ για να κατασιγάσει τον φανερό φόβο του δασκάλου της. Το λέει συχνά αυτό. Αστειεύεται.

Ο ΄Αλκης ησύχασε κάπως, αλλά δεν του έφυγε από τη σκέψη τούτη η κουβέντα της Τατιάνας, ούτε του λύθηκε η απορία. Γιατί την είπε; αναρωτιόταν . Μήπως ήταν ένα άλλοθι για να μη διαβάζει ή αισθανόταν πράγματι άρρωστη την ψυχή της; Κι έπειτα, τέτοια έλλειψη αυτοπεποίθησης σε νέα κοπέλα! Τι έφταιγε άραγε σ' όλα αυτά; Πόσο ρόλο είχε παίξει το ερωτικό της δράμα στην αδιαφορία της για διάβασμα και στην παράλυση μέσα της κάθε ορμής και ελπίδας;

Ο ΄Αλκης προσπάθησε να της τονώσει, όσο μπορούσε, το ηθικό και την πίστη στον εαυτό της. Κι αυτό το έκανε όσο γινόταν πιο διακριτικά και πλάγια. Τη στιγμή που θα χωρίζανε, εκείνη του είπε:

- Αν δεν ήσασταν εσείς, προ πολλού θα παραιτιόμουν από την προσπάθεια να δώσω εξετάσεις στο Πανεπιστήμιο.

- Ευχαριστώ για το κοπλιμέντο, αλλά θα ήθελα να σε βοηθήσω.

- Δεν είναι καθόλου κοπλιμέντο. Πρόκειται για σοβαρή δήλωση.

- Μα νομίζω πως αξίζεις. Θα μπορούσες , αν μελετούσες περισσότερο, να πετύχεις και σε άλλη σχολή. Γιατί διάλεξες τη Θεολογία; Μήπως την αντιπαθείς, γι' αυτό δε διαβάζεις; Μήπως σε εξαναγκάζει κανένας;

- Κανείς δε με αναγκάζει. Την αντιπαθώ βέβαια τη Θεολογία, αλλά δεν είμαι ικανή για άλλη σχολή.

- Σου λείπει η αυτοπεποίθηση, Τατιάνα. Αυτό είναι όλο.

- Το ξέρω, αλλά κανείς δεν είναι σε θέση να μου τη δώσει. Ίσως εσείς να μπορούσατε να μου τη δώσετε, αλλά δε σας έχω κοντά μου. Κι εγώ θέλω έναν άνθρωπο όλες τις ώρες κοντά μου. Ιδιαίτερα όταν περνάω κρίσεις...

- Τι κρίσεις; Τι είναι αυτό που λες πάλι;

- Ας μην πω τίποτε γι' αυτές τώρα. Πρέπει να φύγω. Καληνύχτα σας.

Είπε και χάθηκε σ' ένα σκοτεινό σοκάκι. Ο ΄Αλκης και η Λητώ έμειναν άναυδοι. Τράβηξαν για τα σπίτια τους χωρίς να μιλήσουν ούτε και στο δρόμο. Ο πρώτος ήταν ανήσυχος, ενώ η μαθήτρια του έδειχνε κάπως αδιάφορη και ίσως ευχαριστημένη. Όταν χώρισαν έξω από το σπίτι της Λητώ, εκείνη του έσφιξε με νόημα το χέρι. Ο ΄Αλκης ξαφνιάστηκε, μα δεν έδωσε μεγάλη σημασία στο πράγμα.

Ωστόσο η κοπέλα, από την άλλη βραδιά, δεν ήθελε να έρθει στη βόλτα με την Τατιάνα, αναγκάζοντας έτσι και τον ΄Αλκη να μην πάει μαζί της, μ' όλο που εκείνη θα το ήθελε πολύ. Έτσι, υποχρεωτικά, συνόδεψε τη Λητώ ως το σπίτι της, που βρισκόταν στη γειτονιά του, και κατόπιν γύρισε κι ο ίδιος νωρίς στο δικό 
του. Το ίδιο έγινε και τις κατοπινές βραδιές.

Η Τατιάνα, μέρα με τη μέρα, γινόταν όλο και πιο κλειστή , όλο και πιο αφηρημένη. Έδειχνε όλο και πιο αδιάφορη στα μαθήματα και απλησίαστη στις συντροφιές των διαλειμμάτων. Σχεδόν δε μιλούσε ούτε και στη Λητώ. Ζωγράφιζε, και στις τρεις ώρες της παράδοσης, ζωγραφιές, προπάντων γυναικείες φιγούρες, και γέμιζε με κιμωλίες το θρανίο της από πάνω μέχρι κάτω. Ο ΄Αλκης δεν ήξερε πώς να αντιδράσει και την άφηνε χωρίς να της κάνει παρατήρηση. Όταν όμως διασταυρώνονταν οι ματιές τους, η Τατιάνα έστρεφε αλλού το πρόσωπο της, που γινόταν κατακόκκινο, ή έσκυβε το κεφάλι της και απόμενε έτσι όλη την υπόλοιπη ώρα. Δεν ήξερε κανείς αν κοιμόταν ή έκλαιγε.

Κι ένα απόγευμα, στα μέσα του Ιούλη, ο ΄Αλκης, μπαίνοντας στο φροντιστήριο, είδε τα πρόσωπα των μαθητών του και των συναδέλφων του, που συναντούσε, σκυθρωπά και σιωπηλά.

- Τι συμβαίνει; ρώτησε τη Λητώ που μόλις συγκρατούσε τα δάκρυα της.

- Η Τατιάνα.... Αυτοκτόνησε χθες βράδυ, απάντησε σκουπίζοντας τα μάτια της. Ήπιε ένα μπουκαλάκι ηρεμιστικά...

Τα γόνατα του ΄Αλκη κόπηκαν και κάθησε σ' ένα θρανίο για να μην πέσει! Ένιωσε ένα ανάκατο συναίσθημα που έμοιαζε με πόνο και τύψη μαζί. Σαν να έφταιγε ο ίδιος για ό,τι έκανε η άτυχη κοπέλα ή σαν να ευθυνόταν για το ότι δεν πρόλαβε ούτε καν να υποψιαστεί τον τόσο ξαφνικό και τραγικό τερματισμό στη ζωή της.

Ο Γιώργος Κλήμεντος, δεκαετίες δύο αμφισβητίας, προδομένος ως είθισται, βγαίνει καλοντυμένος από την πολυκατοικία του, σήμερα πρωί Μεγάλης Πέμπτης, να πάει στην εκκλησία να κοινωνήσει.

Δεκαεφτά χρόνια έχει να πατήσει σ' εκκλησία. Παρηγοριά όμως πουθενά δεν βρήκε - όλα του τα στηρίγματα κατέρρευσαν. Μόνος απόμεινε και πικραμένος. Κι είπε φέτος, έστω χωρίς νηστεία, να πάει στον Αγιο Θεράποντα να μεταλάβει.

Καθώς περνάει πεζοδρόμια και παρκαρισμένα αυτοκίνητα, σκίζεται, αίφνης, το εντός του καταπέτασμα και μέσα από ατμούς εποχών ξεδιακρίνει το Θεόδωρο Κλήμεντο, του παππού του.

Σιγά σιγά τον βλέπει ολοκάθαρα. Δύο μέτρα άντρακλας ο παππούς και στέκεται, πριν από είκοσι τόσα χρόνια, έξω απ' το χαγιάτι. Ηπιε τον καφέ του στο κουζινάκι και βγήκε με το χάραμα να πάει να δει τι γίνονται τα μελίσσια.

Στέκεται για λίγο στα πέτρινα σκαλιά, κοιτάζει τη σταχτιά καμπούρα του απέναντι βουνού, τραβάει δυο απανωτές, τελευταίες ρουφηξιές απ' το σέρτικο «Μετσάγγος» του, ύστερα φτύνει τη γόπα. Τη σβήνει καλά και τη σφεντονίζει στ' αγριόχορτα της αυλής.

Τα τελευταία πέντε χρόνια του Τρχονται όλα στραβά-ίσως γιατί στη μεταλαβιά της Μεγάλης Πέμπτης δεν του Τπεφτε καθόλου ψίχα λειτουργίας. Κρασάκι μόνο και κάτι ψιχουλάκια που η γλώσσα δεν τα πιάνει. Το Αίμα μόνο, όχι το Σώμα. Γι' αυτό του έρχονταν όλα ανάποδα: ο αδερφός του έπαθε φύσημα, το σκυλί του, τη Ρόζα, τη φαρκάκωσαν οι χωροφύλακες, τ' αμπέλι παραδομένο στις αρρώστιες, τα μελίσσια ξερά. Μόνο τα καπνά έβγαζαν κάτι, ίσα ίσα για να θρέφει την οικογένεια.

Αλλά φέτος στη μετάληψη του Ττυχε ένα μεγάλο κομμάτι ψίχας, σαν μικρή μπουκιά. Κατάπιες το κρασάκι και την ψίχα την κράτησε κάτω απ' τη γλώσσα του, όπως κρατούσαν παλιότερα οι καταδιωγμένοι το τελευταίο τους φλουρί. Βγήκε από την εκκλησία και τράβηξε έξω από το χωριό, προς την Πάνω Βρύση, εκεί που είχε αραδιασμένα, φρεσκοβαμμένα γαλάζια, τα μελίσσια του.

Φτάνοντας διάλεξε την πιο καινούργια κυψέλη, άνοιξε το καπάκι της και κόλλησε στο απόμεσα μέρος την ψίχα της μεταλαβιάς με λίγο σάλιο, σαν μαστίχα. Υστερα ξανάβαλε το καπάκι στη θέση του, κι έφυγε, κατηφόρισε προς το χωριό.

Τραβάει, λοιπόν, ανεβαίνει σήμερα πρωί πρωί κατά κει, μετά από δύο μήνες, να δει τι έγινε. Μέσα του νιώθει βέβαιος για την καλή σοδειά, αλλά και μια περίεργα ταραχή που δεν μπορεί να εξηγήσει.

Καθώς πλησιάζει, η αγωνία του μεγαλώνει. Ταχαίνει το βήμα τουτ, σχεδόν τρέχει. Φτάνει λαχανιασμένος στα μελίσσια, στέκεται πάνω απ' την κυψέλη όπου είχε βάλει την ψίχα, βαριανασαίνοντας. Οι μέλισσες τζιτζινίζουν γύρω του, αλλά δεν τον πειράζουν. Σκύβει, σηκώνει το καπάκι και χώνει τις χερούκλες του να τραβήξει την κερήθρα.

Αυτό όμως που πιάνει είναι περίεργο και βαρύ, με σχήμα παράξενο. Τα δάκτυλά του κολλούν στο μέλι, δεν βολεύονται. Βάζει τα χέρια του πιο βαθιά και αδράχνει αυτό το ανεξήγητο πράμα, το τραβάει μεμιάς προς τα έξεω, το βγάζει, το απιθώνει στη διπλανή κυψέλη και τι να δει;

Μια κορόνα, μια βασιλική κορόνα από κερήθρα λαμποκοπάει μπροστά του στον πρωινό ήλιο. Μια αυτοκρατορική, βυζαντινή κορόνα από κερήθρα και μέλι αστραφτοκοπάει περήφανη, τρομερή, αλλόκοτη, πάνω στην κυψέλη.

Στέκεται άναυδος. Τα πόδια του, αυτά τα πόδια που δεν τρέμισαν μπροστά σε σφαγές και φονικά, αρχίζουν να τρέμουν, να λυγίζουν ασυναίσθητα.

Κάθεται αργά αργά χάμω, μέσα στα χώματα, ανίκανος να πει μια λέξη, κοιτάζοντας έκθαμβος την κορόνα, το αυτοκρατορικό στέμμα.

Μένει έτσι ώρα πολλή, κατάχαμα, αποσβολωμένος, θαυμάζοντας.

Υστερα σηκώνεται ζαλισμένος, σταυροκοπιέται, πιάνει απαλά την κορόνα από τη βάση της και αρχίζει να προχωράει αργά, με προσοχή, μήπως σκοντάψει και πέσει.

Κατεβαίνει σιγά τη ρεματιά, ύστερα κόβει αριστερά, περνάει το γεφυράκι, γυρίζει πίσω απ' το σχολείο - Γιώργος Κλήμεντος βλέπει τώρα τον παππού του να περπατάει προσεκτικά ανάμεσα στα δέντρα και να μικραίνει πλησιάζοντας προς την εκκλησία του χωριού, τον Αγιο Σωτήρα, για να δείξει την κορόνα στον παπα-Γεράσιμο.

Αλλά είναι ο ίδιος που πλησιάζει στο ναό του Αγίου Θεράποντα με άδεια χέρια, ενώ ο παππούς του χάνεται μες στους ατμούς της μνήμης, στα αλλόκοτα φυλλώματα των παραισθήσεων αυτής της Μεγάλης Πέμπτης που ο Γιώργος Κλήμεντος πάει, μετά από δεκαεφτά χρόνια, να μεταλάβει ζητώντας απεγνωσμένα την παρηγορία.

Μπαίνει στην εκκλησία, στέκεται στην ουρά, και βλέπει. Ηλεκτρικά καντήλια, μεγάφωνα στους τοίχους, βιομηχανικοί πολυέλαιοι. Οι αγιογραφίες, οι τοιχογραφίες με χρώματα χαρωπά-καθόλου ευσέβεια και δέος δεν του εμπνέουν. Περιμένει υπομονετικά και κάποτε έρχεται η σειρά του. Ο παπάς προτείνει το κουταλάκι με τη μεταλαβιά.

Ο Κλημέντος ανοίγει το στόμα του, παίρνει την κοινωνία. Μια γουλιά στυφό κρασί χωρίς καθόλου ψίχα - μόνο κάτι ελάχιστα ψιχουλάκια που δεν τα πιάνει η γλώσσα του, που όσο κι αν πασκίζει, όσο κι αν αγωνίζεται, όσο κι αν στριφογυρίζει, δεν τα πιάνει.

Oh baby ye ye ye, Oh baby ye ye ye, ακουγόταν από το ράδιο του αυτοκινήτου και τον ενοχλούσε τόσο πολύ που γύρισε το κουμπί απότομα και το έκλεισε. Χίλιες φορές να άκουγε σκέτο το θόρυβο των αυτοκινήτων στο Hume Highway και το ροχαλητό της Ντέζης παρά αυτό το χαζοτράγουδο.
Σε λίγο θα νύχτωνε και ο Κώστας ήταν ακόμα πολύ μακριά από τη Μελβούρνη και βιαζόταν να φτάσει γιατί το βράδυ είχε ραντεβού με το Θανάση το φίλο του, θα μιλούσανε για την νέα τους επιχείρηση, τη φάρμα με τα σκόρδα. Καλοκαίρι, ζέστη και ο απογευματινός ήλιος ήταν στις δόξες του και έκαιγε ακόμα περισσότερο τη ξεραμένη κίτρινη βλάστηση του τοπίου.
Ο δρόμος ήταν ευθύς για πολλά χιλιόμετρα, ούτε μια στροφή και γύρω, δίπλα, οι στρογγυλοί λόφοι έμοιαζαν σαν πορτοκάλια κομμένα στη μέση και βαλμένα ανάποδα.
‘Ευλογημένος τούτος ο τόπος που ήρθαν και αποίκησαν οι Εγγλέζοι’, σκεφτόταν, ‘ολόκληρες εκτάσεις άδειες και χωρίς ούτε μια πέτρα πουθενά, θα μπορούσε να κατοικηθεί, να γεμίσει ζωή είναι όμως οι ειδικοί που απεφάνθησαν από πολλά χρόνια τώρα ότι η Αυστραλία δεν μπορεί να συντηρήσει πολύ κόσμο λόγω έλλειψης νερού και οξυγόνου αλλά είναι και οι άλλοι ειδικοί που επιμένουν να διαλέγουν προσεχτικά ποιος έρχεται εδώ για να μην γίνουμε κουλουβάχατα. Για να το λένε αυτοί κάτι θα ξέρουν’. Αυτά σκεφτόταν όταν αποφάσισε να ξαναβάλει το ράδιο μήπως και σπάσει η μονοτονία της ευθείας και αυτή τη φορά έψαξε και βρήκε Ελληνικό σταθμό, ίσως, ίσως εκεί να άκουγε κανένα τραγούδι που θα του θύμιζε τα παλιά, την πατρίδα, το χωριό. Το άκουσμα όμως τον άφησε και πάλι με τη γεύση της απογοήτευσης. ‘Εκεί που καίω πιο πολύ εκεί το θέλω το φιλί, πιο χαμηλά πιο χαμηλά, πιο χαμηλά’ και μετά, ‘θέλεις να κόψω τις φλέβες μου, θέλεις να με πατήσει το τρένο’… ‘Άστε στο διάολο κι εσείς μαλάκες’, είπε τόσο δυνατά που ξύπνησε η Ντέζη, ανασήκωσε τα εκατόν δέκα κιλά της, τον έβρισε, έγειρε πάλι το κουρασμένο της κεφάλι και συνέχισε να βλέπει τα όνειρα της. Έψαξε βρήκε μια κασέτα και… ‘βρέχει φωτιά στη στράτα μου φωτιά που μ έχει κάψει… για τα φτωχά τα νιάτα μου κανένας δεν θα κλάψει’… Άναψε τσιγάρο.
‘Για τα φτωχά τα νιάτα μου μόνο η μάνα μου έκλαψε όταν ξενιτεύτηκα αλλά και αυτή δεν μπορούσε να καταλάβει τι γινότανε τότε, ίσως και να πίστευε ότι ο γιος της τώρα που θα έφευγε και θα πήγαινε στα ξένα θα γινόταν μεγάλος και τρανός, Ωνάσης. Πόσο λάθος έκανε η κακομοίρα κι αυτή! Όχι μεγάλος και τρανός δεν έγινα αλλά χάθηκα, χάθηκα με όλη τη σημασία της λέξης. Τριάντα εφτά ολόκληρα χρόνια εδώ κι ακόμα νιώθω ξένος, όσο για τα παιδιά μου ας μην τα σκέφτομαι καλύτερα. Ούτε να συνεννοηθώ καλά καλά μαζί τους δεν μπορώ και είμαι αναγκασμένος να μιλάω τα εγγλέζικα που άρπαξα από δω κι από κει για να τους δώσω να καταλάβουνε τι θέλω να πω. Δε βαριέσαι, έτσι είναι η ζωή αλλά αυτή η φάρμα με τα σκόρδα ανοίγει μια άλλη πόρτα μια καινούργια ελπίδα για κάποια επιτυχία’.
Ο Θανάσης τον είχε διαβεβαιώσει ότι θα έψαχνε το θέμα της φάρμας είχε περάσει όμως ένας μήνας από τότε που γέμισαν τη φόρμα για να τους παραχωρηθεί ένα μεγάλο κομμάτι γης του Στέμματος από την κυβέρνηση για να καλλιεργήσουν τα σκόρδα που θα τους έβγαζαν από τη μιζέρια και απάντηση δεν είχαν πάρει ακόμα, γι αυτό το βράδυ θα συναντιόντουσαν για να συζητήσουν.
 
 
‘Και βέβαια’, μονολογούσε κοιτάζοντας τις απέραντες χέρσες εκτάσεις, ‘και βέβαια η κυβέρνηση πρέπει να δίνει κομμάτια γης στον κόσμο που θέλει να την εκμεταλλευτεί, να την καλλιεργεί αλλά και για να δίνεται και ζωή σε αυτό τον τόσο άδειο τόπο’. Συνέχισε να κοιτάζει το τοπίο δίπλα από το μεγάλο δρόμο και το ένιωθε ξένο μετά από τόσα χρόνια, ακόμα αυτό τον τόπο δεν τον αισθάνεται δικό του, ακόμα είναι ο μετανάστης, ο ξένος, ο απέξω. ‘Πως να ήτανε άραγε πριν φτάσουν οι Ευρωπαίοι εδώ; Βέβαια ο δρόμος δεν υπήρχε αλλά τα βουνά και τα ρυάκια σίγουρα ήταν εδώ. Το άνοιγμα μπροστά με τα ψηλά δέντρα ήταν τόπος συνάντησης των αμπορίτζιναλ. Αν δεν κατοικούσαν εδώ, γιατί συνεχώς μετακινούνταν, οπωσδήποτε θα έσμιγαν τις ζεστές ημέρες σαν τη σημερινή για να ξεκουραστούν από το κυνήγι και να τα πουν. Φαντάσματα του παρελθόντος και αυτοί που ως δια μαγείας εξαφανίστηκαν γιατί οι αχανείς αυτές εκτάσεις μπορεί να μην καλλιεργούνται αλλά κάποιοι φρόντισαν να τις κάνουν δικές τους για παν ενδεχόμενον. Έτσι οι αμπορίτζιναλ κάποια μέρα που αποφάσισαν να συναντηθούν εδώ σε αυτά δέντρα που ρίχνουν τη σκιά τους στο δρόμο τους περίμενε ο νέος ιδιοκτήτης με το ντουφέκι του έτοιμο για να υπερασπιστεί την γη του. Τη γη του, λες και την έφερε εδώ με το καράβι που ήρθε από την Αγγλία. Τους κυνήγησε από δω, τους κυνήγησε κάποιος άλλος από πιο κάτω μέχρι που τους ανάγκασαν να μπουν στην πόλη ή να πάνε στην έρημο, όσοι φυσικά γλίτωσαν από τους πυροβολισμούς και τις δηλητηριασμένες πηγές.
Αυτοί που έφτασαν στην πόλη θα μπορούσαν τουλάχιστον να κυκλοφορούν στους δημόσιους δρόμους, οι δρόμοι δεν άνηκαν σε ιδιώτες. Εκεί άρχισαν να περιφέρονται σαν θηρία σε κλουβιά, πολλοί ούτε καν μπόρεσαν να αντιληφθούν τι συνέβαινε, οι ‘καλοί’ ιεραπόστολοι όμως γνώριζαν τι συνέβαινε και τους μάζεψαν και τους έκαναν χριστιανούς. Μα ρε πούστη, τι κόσμος είναι αυτός που ζούμε; Πόση υποκρισία! Του παίρνεις του άλλου τη γη, τον κατακλέβεις, τον σκοτώνεις αλλά του λες να πιστέψει στη δική σου θεωρία, σε μια θρησκεία που είναι βασισμένη στο ‘αγαπάτε αλλήλους’ και στο ‘ο έχων δύο χιτώνας να δίνει τον έναν’. Μα, αυτό έκαναν οι άνθρωποι πριν έρθουν οι ιεραπόστολοι εδώ. Τίποτα δεν άνηκε σε κανέναν. Τίποτα, ούτε ιδιοκτησίες, ούτε σύνορα, τίποτα. Ήταν πραγματικοί χριστιανοί και οι έξυπνοι δεν τους πήραν μόνο τον έναν χιτώνα αλλά όλους.
Καλά όλα αυτά και η αδικία κατά των αμπορίτζιναλ βγάζει μάτι αλλά εγώ τι κάνω; Πέρασα τα πενήντα έφαγα τα καλύτερα μου χρόνια στην άκρη της γης και το μόνο που απέκτησα είναι ένα καλύβι. Και εμένα μου κλέψανε τη γη, γι αυτό φρόντισαν κάποιοι καπάτσοι πατριώτες μου στην Ελλάδα, και με φέρανε εδώ για να με εκμεταλλευτούνε άλλοι καπάτσοι και το κατάφεραν, χρόνια ολόκληρα και καλά έδωσα στα εργοστάσια, μου φάγανε την ψυχή και τα τρία δάχτυλα του δεξιού μου χεριού. Αν, αν καταφέρω και πιάσω την καλή τώρα με την ιδέα του Θανάση... Βέβαια, βέβαια καλά κάνει η βασίλισσα και δίνει γη στον κοσμάκη, τόσες εκτάσεις άδειες είναι. Ίσως η γη που θα πάρουμε εμείς να είναι πίσω από κείνα τα βουνά αλλά και αλλού ναι είναι δεν πειράζει. Ας είναι όπου θέλει δεν μου κάνει διαφορά από τη στιγμή που ξεριζώθηκα από το χωριό μου όλα είναι ξενιτιά. Αλλά και αυτός ο Θανάσης έχει κάτι ιδέες τρομερές! Το ερεύνησε καλά φαίνεται το θέμα και είδε ότι τα σκόρδα είναι το καλύτερο προϊόν για να κονομήσουμε. Υπάρχει μεγάλη έλλειψη στην Αυστραλία και γίνεται εισαγωγή από την Κίνα. Εκτός αυτού όμως όλο και περισσότεροι Αυστραλοί βρωμάνε σκόρδο όταν τους πλησιάζεις, απόδειξη ότι επιτέλους το ανακάλυψαν και αυτοί, νοστιμεύει το φαγητό αλλά είναι και θεραπευτικό, όλοι το λένε τώρα τελευταία αλλά η πεθερά μου είναι υποψιασμένη από χρόνια σε τέτοιο βαθμό που όταν μυρίζω σκόρδο μου έρχεται στο νου αυτή με τα κόκκινα μάγουλά της, την ευδιαθεσία της και την πολυλογία της, αποτέλεσμα της μακροχρόνιας σκορδοθεραπείας που κάνει.
Την ίδια δίαιτα ακολουθεί και η κόρη της από δω γι αυτό δεν έχει πρόβλημα υγείας και γι αυτό κοιμάται σαν αγγελούδι όπου βρεθεί κι όπου σταθεί και ροχαλίζει κιόλας. Μάλιστα, εκτός του ότι θα τα κονομήσουμε θα βοηθήσουμε και τους συνανθρώπους μας να έχουν καλή υγεία. Μα πως δεν το σκεφτήκαμε τόσα χρόνια; Τόσο στραβοί είμαστε!’’.
Και ενώ σκεφτόταν όλα αυτά στο βάθος του ορίζοντα φάνηκαν τα ψηλά κτίρια του κέντρου της Μελβούρνης, πλησίαζε.
‘Ε, καλά’, σκέφτηκε, ‘οι λεβέντες που έχουνε τα κτίρια αυτά είναι ματσωμένοι για τα καλά και σίγουρα δεν ξεκίνησαν να τα κάνουν όλα αυτά φυτεύοντας σκόρδα, αλλά και ο Myer από ένα μικρό μαγαζάκι ξεκίνησε και στο τέλος έκανε την αυτοκρατορία του. Δε βαριέσαι, δε με νοιάζει εμένα εγώ δεν θέλω τόσα πολλά εγώ να περνάω άνετα θέλω και να βοηθήσω λίγο και τα δυο παλιόπαιδα που κάθονται στο σπίτι άνεργα και τα δύο και προκοπή δεν πρόκειται να κάνουνε ποτέ.
Όταν έφτασε στο σπίτι του η ώρα ήταν ακριβώς εννιά και όπου νάταν θα παρουσιαζόταν και ο Θανάσης, αν ερχόταν γιατί τα ραντεβού για το Θανάση δεν σημαίνουν ότι σημαίνουν για τον περισσότερο κόσμο. Τηελφώνησε όμως και είπε ότι θαρχόταν την άλλη μέρα το μεσημέρι. Αυτή τη φορά κράτησε την υπόσχεσή του και στις μία ήταν εκεί. Το σπίτι του Κώστα είναι σε μια γειτονιά από εκείνες που οι μπροστινοί φράχτες είναι ή χαμηλοί ή ανύπαρκτοι και που τα παιδιά παίζουνε ακόμα κρίκετ στο δρόμο.
Όταν κατέβηκε από το αυτοκίνητό του, μια αναπαλαιωμένη και αστραφτερή άσπρη Πόντιακ , η μπάλα που είχε χτυπήσει ο πιτσιρικάς batsman δυνατά κύλησε στα πόδια του. Του ήρθε κουτί, την έπιασε και μιμούμενος τους μεγάλους παίχτες του κρίκετ την πέταξε, o batsman δεν μπόρεσε να υπολογίσει την πορεία της χτύπησε τα ξυλάκια και αυτά πετάχτηκαν στον αέρα. Καμιά δεκαριά πιτσιρίκια έτρεξαν κοντά του και ήθελαν να τον σηκώσουν στα χέρια τους. Είχε καταφέρει να νικήσει τον καλύτερο batsman της γειτονιάς.
Σήκωσε τα χέρια του στον αέρα για να γιορτάσει και αυτός μαζί τους το θρίαμβο και έτρεξε προς το σπίτι του φίλου του ακολουθούμενος από το τσούρμο τα πιτσιρίκια που μόλις πρόλαβε να κλείσει έξω από την εξώπορτα, και από μέσα με σοβαρό ύφος τους είπε ότι είχε σοβαρή δουλειά και ότι θα έβγαινε πάλι έξω να παίξει μαζί τους και θα τους βοηθούσε να ισοπεδώσουν τον πολύ batsman.Οοοο. Αναφώνησαν εις χορόν οι πιτσιρικάδες απογοητευμένοι και γύρισαν στο παιχνίδι τους.
Ο Κώστας άκουσε τη φασαρία κατάλαβε ότι είχε φτάσει ο Θανάσης και βγήκε να του πει να έρθει μέσα και να αφήσει τα κωλόπαιδα που του σπάνε με τη μπάλα τους τα τζάμια κάθε εβδομάδα.
Η πόρτα του σπιτιού του Κώστα αλλά και ο ξύλινος τοίχος χρειάζονταν ένα καλό βάψιμο, η κρησάρα δεν εξυπηρετούσε πια το σκοπό της μιας και οι πολλές τρύπες επέτρεπαν στους κώνωπες, στις μύγες και σε άλλα έντομα να εισέρχονται και να εξέρχονται κατά βούληση. Μπήκαν στο σπίτι και η Ντέζη που καθόλου δεν εμπιστευόταν το Θανάση με τις μοντέρνες ιδέες του στις επιχειρήσεις στις οποίες παρέσυρε και τον ηλίθιο τον άνδρα της τον υποδέχτηκε με το ψυχρότερο ‘hello’ που μπορούσε να εκστομίσει. Πως ήταν δυνατόν να τον εμπιστευτεί; Παντρεμένος και χωρισμένος τρεις φορές αρραβωνιασμένος άλλες τρεις για να μην αναφέρουμε τις εφήμερες ερωμένες. Τύπος μποέμ που σίγουρα ξεγέλασε την επιτροπή και τον δέχτηκαν σαν μετανάστη στην Αυστραλία ενώ ακόμα και ένας στραβός θα μπορούσε να δει ότι ο Θανάσης δεν έκανε για μετανάστης – σκλάβος. Αυτός ήταν γεννημένος για άλλα και στην Αυστραλία δεν ήρθε για να δουλέψει, άλλα είχε στο νου του αλλά απογοητεύτηκε κι όμως έμεινε, βαρέθηκε να γυρίσει πίσω. Πέρασαν από το στενό διάδρομο με τα υπνοδωμάτια από τη μια μεριά στη σειρά και μπήκαν στην τραπεζαρία. Κάθισαν στο τραπέζι από φορμάικα που ήταν στη μόδα το 60 με τις καρέκλες με τα αργυρά πόδια και τα σφουγγαρένια μαξιλάρια και πλάτες καλυμμένα με πλαστικό.
‘Ουφφφ’, έκανε ο Κώστας, ‘επιτέλους ήρθες να δούμε τι θα κάνουμε έχει περάσει ένας μήνας και ακόμα τίποτα.
Δεν πρόλαβαν να καθίσουν και ακούστηκε η σφυρίχτρα του ταχυδρόμου ακολουθούμενη από το γάβγισμα των σκυλιών της γειτονιάς. Η κόρη του Κώστα ανέλαβε να παραλάβει την αλληλογραφία και σε λίγο εμφανίστηκε με τρία γράμματα στο χέρι που είχαν το όνομα του πατέρα της και του τα έδωσε.
Τα δυο πρώτα ήταν λογαριασμοί νερού και ρεύματος που τον έκαναν να δυσφορήσει ενώ το τρίτο ήταν και αυτό από την κυβέρνηση και συγκεκριμένα στην Υπηρεσία Της Αυτού Μεγαλειότητος, από το υπουργείο, ήταν ότι χρειάζονταν αυτή τη στιγμή , την πολυπόθητη απάντηση για την αίτηση που είχαν κάνει.
Με χέρια που έτρεμαν ο Κώστας άνοιγε το φάκελο και συγχρόνως τράβαγε την καρέκλα κοντά στο Θανάση για να μπορούν έτσι και οι δυο να διαβάζουν το γράμμα.
 
Dear Sirs,
Our Department has rejected your application for allocation of Crown land to you for many and diverse reasons but mainly because neither of you, the applicants, has served in the armed forces of Australia in a time of war.
You have every right to appeal our decision within 28 days from the date of this letter by writing to the Head of the Department…
 
Yours faithfully
 
Malcolm Onions
 
‘Καλά οι ανθρώποι είναι ηλίθιοι’, φώναξε ο Θανάσης που είχε τελειώσει το διάβασμα πρώτος.
Άρπαξε το γράμμα από τα χέρια του Κώστα και το ξαναδιάβασε σχεδόν εξ επαφής και πριν ακόμα τελειώσει έκανε νόημα να του φέρουν τηλέφωνο. Το τηλέφωνο όμως το είχε αναλάβει η κόρη του Κώστα και έπρεπε να επιστρατευτεί η απρόθυμη μάνα της για να της το αποσπάσει. Ακούστηκαν κάτι fuck… και άλλα παρόμοια πριν επανεμφανιστεί η Ντέζη στην τραπεζαρία με το λάφυρο.
Ο Θανάσης αμέσως πήρε τον αριθμό τράβηξε μια γουλιά καφέ και μια ρουφηξιά καπνό συγχρόνως και περίμενε απάντηση. Αφού οι υπάλληλοι, συνεπείς στη νοοτροπία των δημοσίων υπαλλήλων όλου του κόσμου, τον έκαναν πάσα ο ένας στον άλλον τελικά τον παρέδωσαν στον κ. Όνιονς.
Όταν ήρθε στο τηλέφωνο ο κ. Όνιονς, ο Θανάσης του εξήγησε με πολύ επίσημο και
ευγενικό τρόπο το σκοπό του τηλεφωνήματος. Ήταν ολοφάνερο ότι υπήρχε δυσκολία στην επικοινωνία των δυο ανδρών. Ο κ. Όνιονς θα τους δεχόταν στο γραφείο του σε λίγο για να τους εξηγήσει από κοντά αυτά που όπως φάνηκε δεν μπορούσε να τους εξηγήσει στο τηλέφωνο.
Πέρασαν πάλι το διάδρομο και στο σαλόνι τώρα είχε ξυπνήσει και ήταν ξαπλωμένος στον πλαστικό καναπέ ο γιος του Κώστα και κοίταζε τηλεόραση.
‘Dad, give us ten bucks, pay you back Thursday’, πρόλαβε και είπε στον πατέρα που σχεδόν έτρεχε πίσω από το Θανάση για να πάρει την στερεότυπη απάντηση. “Ναι καλά, ποια Πέμπτη, και που θα τα βρεις την Πέμπτη θα στα πετάξουνε από την τηλεόραση οι Αμερικάνοι που κάθεσαι και τους κοιτάς όλη μέρα;’
 
Ο Θανάσης αγνόησε τα παιδιά που όταν τον είδαν έτρεξαν κοντά του και μπήκε στο αυτοκίνητό του. Ο Κώστας αφού αλληλοβρίστηκε με το γιο της Αυστραλέζας γειτόνισσας που έχει αναλάβει να τον απομακρύνει από την γειτονιά και την Αυστραλία γενικότερα άνοιξε την πόρτα και μπήκε κι αυτός μέσα στο αυτοκίνητο.
Στο δρόμο δεν αντάλλαξαν ούτε μια κουβέντα, όταν έφτασαν στο γραφείο του Υπουργείου που είναι υπεύθυνο για την παραχώρηση γης του Στέμματος σε όποιον ενδιαφέρεται ζήτησαν να δουν τον κ. Όνιονς και κάθισαν σε έναν καναπέ όπως τους υπέδειξε η νεαρή, όμορφη και ευγενικότατη κοπέλα της ρεσεψιόν.
Ο Θανάσης πήρε στα χέρια του ένα γυναικείο περιοδικό και το ξεφύλλιζε ενώ ο Κώστας περιεργαζόταν το χώρο μέχρι που η ματιά του στάθηκε σε μια φωτογραφία της βασίλισσας Ελισάβετ. Ήταν καμαρωτή καμαρωτή, καθόταν σε θρόνο με το δεξί της χέρι πάνω στο αριστερό και στο πρόσωπο της ήταν ζωγραφισμένη η αξιοπρέπεια η αυστηρότητα αλλά και η καλοσύνη μαζί. ‘Μμμ… καλή γυναίκα φαίνεται’. Μονολόγησε ο Κώστας αν γίνει τίποτα την τελευταία στιγμή και μας σώσει θα την αγαπώ για πάντα.
‘Ρε Άθα, η Ελισάβετ δεν φαίνεται διαφορετική στη φωτογραφία απ ότι στην τηλεόραση; Για κοίτα μια γαλήνη και μια ηρεμία που έχει το πρόσωπο της εδώ ενώ στην πραγματικότητα είναι αλογομούρα.
Ο Θανάσης δεν μίλησε, μόνο χαμογέλασε, περισσότερο γιατί έβλεπε ότι ο φίλος του έστω και σε δύσκολες στιγμές σαν αυτή δεν έχανε το χιούμορ του
‘Μα καλά τι έγινε τελικά, τι πολέμους μου λες τώρα, θα μου πεις τι διάλο θέλουνε;’ ρώτησε ο Κώστας
‘Τι να γίνει’, αποκρίθηκε ο Θανάσης και πέταξε το περιοδικό πάνω στο τραπέζι. ‘Εμείς ζητήσαμε γη από αυτούς τους ηλίθιους του υπουργείου και αυτοί λένε ότι δεν έχουμε πολεμήσει για την Αυσταλία λες και εμείς ήρθαμε για πόλεμο εδώ, μετανάστες είμαστε δεν είμαστε μισθοφόροι. Σε λίγο εμφανίστηκε ο κ. Όνιονς και με τους ευγενικούς Εγγλέζικους τρόπους του και τους κάλεσε να περάσουν στο γραφείο του.
Ο Θανάσης σηκώθηκε και νευρικά έπαιζε μια χούφτα κέρματα στην τσέπη του ενώ ο Κώστας ακολουθούσε όπως ακολουθεί κάποιος τον γιατρό που έχει άσχημα νέα για κάποιο δικό του πρόσωπο και θέλει να μάθει.
Κάθισαν στις καρέκλες που τους προσφέρθηκαν και ο εκπρόσωπος του κράτους έβγαλε ένα φάκελο από το συρτάρι του. ‘Κοιτάξτε’ τους είπε κοιτάζοντας μια τον έναν και μια τον άλλον, ‘για να πάρετε γη του Στέμματος πρέπει να έχετε πολεμήσει για την Αυστραλία και απ ότι μπορώ να συμπεράνω από την αίτηση σας εσείς δεν έχετε πολεμήσει πουθενά. Αυτός είναι ο νόμος, sorry’.
‘Μα εμένα με κάλεσαν με κλήρο να πάω να πολεμήσω στο Βιετνάμ’, είπε ο Κώστας.
‘Ναι, αλλά δεν πήγατε’, τον διέκοψε ο κ. Όνιονς.
‘Μα αν πήγαινα δεν θα ήμουνα εδώ σήμερα θα με είχανε φάει οι Βιετναμέζοι αλλά εκτός αυτού, η βασίλισσα στην οποία ανήκει αυτή η γη έχει πολεμήσει για την Αυστραλία;’ απάντησε και ρώτησε συγχρόνως ο Κώστας που τώρα τον έπνιγε το δίκιο και σιγά σιγά συνειδητοποιούσε ότι και αυτό το όνειρο του θα έμενε όνειρο και τιποτ’ άλλο.
Συνέχισε, ‘και τι τη θέλει τη γη η βασίλισσα και τι θα πει δεν έχω πολεμήσει για την Αυστραλία;
Ο πατέρας μου σκοτώθηκε στην Αλβανία πολεμώντας δίπλα στους συμμάχους, αυτό δεν μετράει’;
Η υπόθεση ήταν πια χαμένη το γνώριζαν και οι δυο και το γεγονός αυτό έδινε την ευκαιρία στον Κώστα να εκφραστεί ελεύθερα να τα πει στο κράτος που αυτή τη στιγμή το αντιπροσώπευε ο κ. Όνιονς.
‘Και γιατί με κατηγορείται τώρα, κύριε εκπρόσωπε του κράτους, ότι δεν πήγα να πολεμήσω στο Βιετνάμ; Αφού πολύ καλά γνωρίζετε ότι ο πόλεμος αυτός ήταν άδικος, όλοι το λένε τώρα.
Τόσο αίμα χύθηκε, τόσα εγκλήματα γίνανε και στο τέλος οι ΄καλοί δημοκράτες’, οι ‘απελευθερωτές’ χάσανε. Αλλά βλέπω κι αυτούς που πήγανε και πολέμησαν για την Αυστραλία στο Βιετνάμ και επέστρεψαν οι περισσότεροι είναι άρρωστοι από κάτι σκόνες που τους ρίχνανε οι σύμμαχοί μας οι Αμερικάνοι.
‘Ακούστε, ακούστε, σας παρακαλώ’ ξαναδιεόκοψε ο κ. Όνιονς, εγώ δεν είμαι υπεύθυνος γι αυτά εγώ το μόνο που ξέρω είναι ότι στη φόρμα που συμπληρώσατε δεν γράψατε ότι πολεμήσατε για την Αυστραλία και αυτό σας αποκλείει από το δικαίωμα να πάρετε γη που ανήκει στο Στέμμα για να την εκμεταλλευτείτε, αυτό λέει ο νόμος, sorry και πάλι αλλά δεν μπορώ να σας βοηθήσω. Το μόνο που μπορείτε να κάνετε αν επιμένετε είναι να μια έφεση στον διευθυντή της υπηρεσίας αν και δεν νομίζω ότι θα πετύχετε τίποτα”.
Ο Κώστας όμως ίσως επειδή έβλεπε την ευκαιρία αυτή σαν την τελευταία στη καριέρα του σαν μετανάστης επέμενε, δεν το έβαζε κάτω.
‘Εντάξει κύριε Όνιονς, εντάξει, το παραδέχομαι ότι δεν πήγα να πολεμήσω για την Αυστραλία όταν αυτή με κάλεσε να κάνω το καθήκον μου, εντάξει αυτό το δέχομαι, δείλιασα, αλλά είμαι τραυματίας άλλου πολέμου δεν βλέπετε τα τρία δάχτυλα του δεξιού μου χεριού που λείπουν μου τα έφαγε η μηχανή στο εργοστάσιο. Σίγουρα, κ. Όνιονς, σίγουρα πρέπει να υπάρχει κάποιο ελαφρυντικό για μένα.
‘Με συγχωρείτε πάρα πολύ αλλά δεν μπορώ να σας βοηθήσω, είπε ο κ. Όνιονς και άρχισε να ανακατεύει κάτι χαρτιά που ήταν απάνω στο γραφείο του. Κίνηση που σήμαινε:
‘Κύριοι δεν σας αντέχω άλλο, φύγετε.’
Ο Κώστας επέμενε και ήθελε να εξηγήσει στον κρατικό υπάλληλο γιατί δεν πήγε στο Βιετνάμ ενώ ο Θανάσης που γνώριζε καλύτερα την Αυστραλέζικη νοοτροπία και τον τρόπο που λειτουργούν οι κρατικοί μηχανισμοί, είχε ήδη σηκωθεί, είπε ‘thank you’ στον κ. Όνιονς άνοιξε την πόρτα μόνος του και βγήκε έξω αφήνοντας το Κώστα να εξηγεί τα ανεξήγητα.
Όταν βγήκε και ο Κώστας έξω από το γραφείο βρήκε το Θανάση να γελάει.
‘Τι γελάς ρε χάχα;’ του είπε ενοχλημένος.
‘Είναι να μην γελάω με τις γκάφες που έχεις κάνει στη ζωή σου; Ρε σε καλέσανε να πας στο Βιετνάμ και δεν πήγες, μου τα έχεις πει, τα ξέρω. Κορόιδεψες το κράτος, ξεγέλασες και τους γιατρούς της επιτροπής γιατί μια ώρα πριν τις ακτίνες είχες καταπιεί 6 ελιές αμάσητες και όταν σε εξέτασαν έπαθαν τραλαλά γιατί δεν μπόρεσαν ποτέ να καταλάβουν τι ήτανε αυτά τα μαύρα σημάδια στο στομάχι σου και τώρα, σήμερα, από αυτό το ίδιο κράτος ζητάς να σου δώσει γη. Τρελοί είναι; Για μαλάκες τους περνάς; Αν κάνανε όλοι οι πολίτες της Αυστραλίας αυτό που έκανες εσύ, σήμερα η γη που ζητάμε δεν θα άνηκε στη βασίλισσα αλλά στους κομμουνιστές του Βιετνάμ.’
‘Και που ανήκει στη βασίλισσα τι διαφορά κάνει; Για τον εαυτό της την κρατάει και δεν την δίνει σε κανέναν. Την κρατάει λες και πρόκειται θα έρθει εδώ να φυτέψει σκόρδα’ αποκρίθηκε ο Κώστας. ‘Αλλά κι εσύ δεν είσαι καλύτερος και συ λιποτάχτης είσαι, και σένα σε καλέσανε να πας αλλά προτίμησες να παντρευτείς τη Μαρία και να το παίζεις οικογενειάρχης για να την εγκαταλείψεις, βέβαια αργότερα, και συ χέστης είσαι’.
‘Καλά ρε μην κάνεις έτσι, αλλά αν πηγαίναμε μια βόλτα στο Βιετνάμ και γυρίζαμε ζωντανοί, που πολύ αμφιβάλλω, τώρα θα γινόμαστε φαρμαδόροι αλλά δεν πειράζει που δεν μας δίνει τη γη της η βασίλισσα για να φτιάξουμε τη φάρμα με τα σκόρδα έχω κάτι άλλα σχέδια είσαι’;
‘Πήγαινε με στο σπίτι μου και παράτα με στην φτώχεια μου καημένε. Κάνε μόνος σου λίρες. Εγώ παραιτούμαι’.

Στην κεντρική Φλέμινγκτον Ρόουντ περπατούσα προχθές μόνος μου και άσκοπα και στο μυαλό μου ήρθε η σκέψη που με επισκέφτεται συχνά τον τελευταίο καιρό: ‘Γιατί να είμαι εδώ αυτή τη στιγμή, γιατί να μην είμαι στη πατρίδα μου; Αναρωτιόμουνα σε τι εξυπηρετεί η παρουσία μου σ’ αυτή τη χώρα’; Ποια μεγάλα και κρυφά συμφέροντα εξυπηρετούνται; Δύσκολες ερωτήσεις και οι απαντήσεις, το ίδιο.
Αυτά σκεφτόμουνα την ώρα που κλώτσησα ένα σωρό από ξερά φύλλα τα οποία σηκώθηκαν στον αέρα για να υπακούσουν στους αιώνιους νόμους της φύσης και να ξαναπέσουν όλα στη γη εκτός από ένα που σκάλωσε στο κεφάλι μου. Ήθελα να το κρατήσω εκεί όσο πιο πολύ μπορούσα και σαν καλός ιστιοπλόος εκτιμούσα την δύναμη του αέρα και κρατούσα κόντρα ενώ σε λίγο άρχισα να τρέχω για να μην μου πέσει.
Όλες αυτές οι παράξενες κινήσεις όμως προκάλεσαν την προσοχή των αλκοολικών που συχνάζουν στο δίπλα πάρκο και άρχισαν να γελάνε με τα καμώματά μου. Γύρισα το κεφάλι μου τους κοίταξα, χαμογέλασα κι εγώ για να χάσω την αυτοσυγκέντρωσή μου και να μου πέσει το φύλλο. Σίγουρα θα πίστεψαν ότι πολύ σύντομα θα είμαι κι εγώ στην παρέα τους, ότι θα περάσω κι εγώ στο περιθώριο. Ένας σοβαρός άνθρωπος ποτέ δεν παίζει με τα ξερά φύλλα. Δεν θα είναι και άσχημα, σκέφτηκα, να απαλλαχτώ από όλους αυτούς τους κανόνες ‘της λογικής’ των πολλών που δεν παίζουν με τα ξερά φύλλα. Ίσως αργότερα, όταν σiχαθώ κι άλλο τον κόσμο των κυριλέδων να έρθω εδώ και να τους πω: ‘Αδέρφια, δεχθείτε με, βαρέθηκα πια αυτόν τον καθωσπρεπισμό’. Αλλά και πάλι, μήπως είμαι ο μόνος που σκέφτεται έτσι; Πόσους και πόσους δεν έχω ακούσει να τα λένε αυτά, αλλά μένουν μόνο λόγια. Λίγοι είναι εκείνοι που τολμούν να αλλάξουν τρόπο ζωής, οι πολλοί είμαστε αλυσοδεμένοι στα αόρατα γρανάζια της κοινωνίας αυτής και όσο και να λέμε ή όσο και αν επιθυμούμε να απαλλαχτούμε από αυτά, ποτέ δεν το καταφέρουμε. Δεν τολμάμε.
Κάποιος από την παρέα των αλκοολικών φώναξε το όνομά μου στα Ελληνικά και έτρεξε κοντά μου. Ήταν ο Γιάννης, γνωστός μεθύστακας και παλιός μου φίλος, είχαμε και κάποιες οικονομικές συνδιαλλαγές όταν παίζαμε και οι δυο μανίλα και άλογα ενώ κάποια φορά που δεν είχαμε την τύχη με το μέρος μας, συνηθισμένο φαινόμενο, ήρθαμε στη πόλη από τον ιππόδρομο με τα πόδια. Τέσσερις ώρες δρόμος! Όσο να το κάνεις, αν περπατήσεις με κάποιον τέσσερις ώρες αποκτάς κάποια οικειότητα, ειδικά κάτω από τέτοιες άτιμες συνθήκες.
Σταμάτησα αμέσως όταν τον είδα και αγκαλιαστήκαμε. Οι συνιδεάτες του απορούσαν και έκαναν διάφορα σχόλια αλλά δεν τους δίναμε σημασία. Ήταν ρακέντιτος, αξύριστος, ακούρευτος και αχτένιστος. Το αλκοόλ μαζί με τον ιδρώτα είχαν δημιουργήσει μια μυρωδιά, αν όχι άσχημη και αποκρουστική, τουλάχιστον ξένη.
Τώρα το πως ο Γιάννης κατάφερε και απελευθέρωσε τον εαυτό του και έγινε δεκτός στην παρέα των ‘εκλεκτών’ δεν ξέρω. Έχω πάντως ακούσει μερικούς να λένε ότι φταίει κάποια γυναίκα. Το πιο επικίνδυνο στοιχείο της τριάδας ‘Πυρ γυνή και θάλασσα’ Έτσι έλεγε ο τελευταίος που άκουσα να μιλάει για το Γιάννη το μεθύστακα και στην αναφορά της λέξης ‘γυνή’ έφτυσε τον κόρφο του. Αυτά λένε αλλά η εκτίμηση η δικιά μου είναι ότι, αναρχικός όπως ήταν πάντα από τη φύση του, δεν άντεξε να συμβιβαστεί με τα γνωστά και πέρασε στο περιθώριο. Άλλωστε, ποτέ δεν θα μπορούσα να φανταστώ το φίλο μου να συμβιβάζεται με τα τετριμμένα. Να κάθεται και να ονειρεύεται την παντρειά των παιδιών του, να γίνεται συμπέθερος και να βγάζει λόγο στη δεξίωση του γάμου και να λέει αυτά που έχουν πει εκατομμύρια άλλοι πριν από αυτόν. Και... συμπέθερε από δω... και συμπέθερε από κει... και συμπεθέρα από δω... και συμπεθέρα από κει... Ο Γιάννης; Αποκλείεται!
Χάρηκα που τον είδα, καθίσαμε σε ένα παγκάκι και τα λέγαμε καπνίζοντας αρειμανίως. Αφού τελειώσαμε με τα τυπικά, αρχίσαμε να μιλάμε για τα παλιά, για τα γαϊδούρια που ποντάραμε και μερικά τρέχουν ακόμα για να τελειώσουν την κούρσα και για τις ‘κρουκιές’ που γίνονται στις ιπποδρομίες.
 
Τότε θυμήθηκα ότι του χρωστούσα εκατό δολάρια από όταν με είχε δανείσει για να κάνω απόσβεση των απωλειών μιας συννεφιασμένης και καταθλιπτικής ημέρας, στην τελευταία ‘ρέσα’ του Σίντνεϊ. Και θυμάμαι, πολύ καλά, (ξεχνιούνται αυτά;) ότι έχασα και μάλιστα κατά κράτος. Σίγουρα, θα του τα είχα επιστρέψει μέχρι τώρα αλλά χαθήκαμε. Μας χώρισε η ζωή!
Του πρόσφερα τα δανεικά ζητώντας του συγνώμη για την καθυστέρηση αλλά με μια κίνηση του που είναι πολύ γνωστή σε μένα, μου έδωσε να καταλάβω ότι δεν τα ήθελε πια. Μου τα χάριζε!
-Κράτησε τα, έτσι όπως ζεις εσύ τα χρειάζεσαι... Εγώ τι να τα κάνω; Όσα χρειάζομαι έχω. Είμαι απαλλαγμένος από περιττά έξοδα.
Δεν τα χρειάζεται, είπε, αλλά όλοι τον έχουν δει να ζητιανεύει, να σταματάει τους περαστικούς και να τους ζητάει λεφτά για να ικανοποιήσει τη δίψα του για αλκοόλ. Δεν επέμενα, δεν είπα τίποτα, έβαλα το κατοστάρικο πάλι στην τσέπη μου και συνέχισα τη συζήτηση μαζί του.
Μιλήσαμε πολύ ώρα για τα παλιά και σκέφτηκα ότι θα ήταν καλή ιδέα να σχολιάσουμε και την σημερινή επικαιρότητα. Θα με ενδιέφερε η άποψη του γιατί όταν κάναμε ακόμα παρέα είχε μερικές πολύ φιλοσοφημένες απόψεις..
 
-Τι γίνεται στην Γιουγκοσλαβία; ρε Γιάννη, πάμε για Τρίτο Παγκόσμιο Πόλεμο; Τα παρακολουθείς αυτά ή δεν ενδιαφέρεσαι για τέτοια;
Εβηξε δυνατά και με διάρκεια που με έκανε να ανησυχήσω για την υγεία του και γυρνώντας προς εμένα με μάτια και πρόσωπο κατακόκκινα μου είπε ότι έχει να δει τηλεόραση δέκα χρόνια και ούτε θέλει να δει. Καμιά φορά διαβάζει εφημερίδες που φέρνουν οι φίλοι του στο πάρκο αλλά δεν τον ενδιαφέρουν πια τέτοια θέματα. Τον αφήνουν εντελώς αδιάφορο. Κάπου άρχισα να τον θαυμάζω. Για κοίτα, έλεγα στον εαυτό μου, ο άνθρωπος αυτός τα έχει ξεπεράσει όλα. Αυτά που εμένα με καίνε και πολλές φορές κάθομαι και τα σκέφτομαι και τα συζητάω ώρες και ώρες για το Γιάννη δεν έχουν καμιά αξία. Θα ήταν, άραγε, καλύτερος ο κόσμος αν όλοι είχαμε τη νοοτροπία του ή χειρότερος; Ποιος ξέρει! Μήπως σε τελική ανάλυση παίζουμε το παιχνίδι των διαφόρων Αμερικάνων με το να δίνουμε σημασία σε αυτά που κάνουν; Και μήπως αυτοί για να μας ικανοποιήσουν δεν μας απογοητεύουν και κάθε βράδυ μας δείχνουν στην τηλεόραση αυτό που στην ουσία θέλουμε να δούμε; Βομβαρδισμούς, φόνους, ψέματα.
Αφού είδα ότι η πολιτική επικαιρότητα για το Γιάννη σημαίνει ότι σημαίνει για μένα η μόδα που θα φορεθεί το επόμενο καλοκαίρι στην πλαζ, επέστρεψα και πάλι στα παλιά και του θύμισα τα ταξίδια μας στις επαρχιακές πόλεις που πηγαίναμε για τις ιπποδρομίες. Του άρεσαν όλα αυτά και το χαμόγελο του έδινε στο σκαμμένο και άγριο πρόσωπο του μια παιδική ανταύγεια.
-Δε βαριέσαι όλα μάταια είναι.
 
Είπαμε κι άλλα για τις ‘παλιές καλές ημέρες’ και μετά χωρίς να το καταλάβουμε, σχεδόν μηχανικά σηκωθήκαμε και αρχίσαμε να περπατάμε. Περάσαμε το Νοσοκομείο των Παίδων που είναι δίπλα στο πάρκο των ‘άθλιων’ και συνεχίσαμε.
-Που πάμε; ρε Γιάννη;
Τον ρώτησα, κοιτάζοντας τον στα μάτια που μέσα τους καθαρά τώρα έβλεπα τη θλίψη. Θλίψη μαζί με απορία αλλά και μια δόση χλευασμού. Ένας χλευασμός στα μάτια ενός ανθρώπου που τα είδε όλα δεν του άρεσαν και τώρα απαλλαγμένος από όλα αυτά απολαμβάνει τη ζωή που αυτός επέλεξε. Μια ζωή πνιγμένη στο αλκοόλ, στην απομόνωση και στην περιφρόνηση αλλά ελεύθερη και αναρχική.
 
-Δε βαριέσαι, πάμε όπου θέλεις. τόσα χρόνια έχουμε να τα πούμε. Πάμε να πιούμε κανέναν καφέ μιας κι εσύ δεν μπορείς να πιεις.
Αμέσως στο μυαλό μου ήρθε ο παλιός μας φίλος, ο Τζίμης, αλλά μετά σκέφτηκα ότι αν πηγαίναμε στο σπίτι του η γυναίκα του μπορεί και να μας έδιωχνε. Οπωσδήποτε θα μας έδιωχνε, ειδικά αν έβλεπε το Γιάννη. Έχουν οι γυναίκες μια απέραντη απέχθεια για τους άνδρες που δεν τηρούν τους κανόνες της ΄λογικής’ και δεν κάνουν αυτά που πιστεύουν αυτές ότι είναι σωστά, που δεν συμβιβάζονται. Ήθελα όμως να πηγαίναμε να βλέπαμε το Τζίμη. Το ανέφερα και στο Γιάννη και το πρόσωπό του πήρε πάλι εκείνο το παιδικό ύφος.
-Και δεν πάμε, τόσα χρόνια έχω να τον δω κι εγώ.
 
Μας άρεσε ο χειμωνιάτικος απογευματινός ήλιος και θα πηγαίναμε στο σπίτι του Τζίμη με τα πόδια. Συνεχίσαμε χωρίς να μιλάμε λες και φυλάγαμε τα λόγια μας για αργότερα. Φτάσαμε έξω από την εκκλησία του Ευαγγελισμού. Ο Γιάννης γελώντας προσποιήθηκε ότι θα έκανε το σταυρό του αλλά σταμάτησε όταν σήκωσε από το μέτωπό του τα τρία του δάχτυλα για να σκάσει ένα χαμόγελο γεμάτο νόημα.
-Δε βαριέσαι, γιατί να κάνω το σταυρό μου; Δεν είναι απαραίτητο. Ο Θεός δεν ξεχωρίζει τον κόσμο σε αυτούς που κάνουν το σταυρό τους και σε αυτούς που δεν κάνουν αλλά σε καλούς και σε κακούς και εγώ ανήκω στη δεύτερη κατηγορία.
Όταν τελείωσε το μονόλογο του γιατί αυτά δεν τα έλεγε σε μένα, ξέσπασε σε ένα γέλιο τρελό και δυνατό. Τόσο δυνατό που δυο κύριοι που περπατούσαν μπροστά μας γύρισαν τα κεφαλιά τους να δουν τι συμβαίνει. Γέλασα κι εγώ μαζί του αλλά πιο συγκρατημένα μιας και αντελήφθηκα ότι η συμπεριφορά μας είχε γίνει αντικείμενο θεάματος.
Περάσαμε έξω από το εργοστάσιο της μπίρας όπου κάποτε πριν μερικά χρόνια δουλεύαμε και οι δυο και εκεί γνωριστήκαμε. Κοιτάξαμε το εργοστάσιο κοιταχτήκαμε και γελάσαμε. Αλλά χρόνια τότε. Και δουλεύαμε σαν είλωτες από το πρωί μέχρι το βράδυ για να πλουτίσουν τα αφεντικά μας, και εμείς να μείνουμε όπως πρωτοξεκινήσαμε, φτωχοί. Θυμάμαι το Γιάννη εκείνης της εποχής. Κατάμαυρα μαλλιά ζωηρά και άγρια χαρακτηριστικά προσώπου, λεβέντικη κορμοστασιά με χέρια τόσο δυνατά που λύγιζαν σίδερα. Ο Ιταλός αρχιεργάτης συνηθισμένος όπως ήταν να πιέζει τους μετανάστες εργάτες εφάρμοσε την ίδια τακτική και στο Γιάννη για να διαπιστώσει την έκταση αυτής της δύναμης.
Αλλά δεν ήταν μόνο η εξωτερική του εμφάνιση που προκαλούσε εντύπωση ήταν και η δίψα που είχε για τη ζωή τότε. Δούλευε σκληρά αλλά στις ελεύθερες ώρες του έπαιρνε από τη ζωή ο,τι αυτή πρόσφερε. Αργότερα βέβαια κατάλαβε ότι με τη δουλειά στο εργοστάσιο προκοπή δεν θα έκανε και μάλλον λόγω του ότι δεν μπορούσε να κάνει τίποτε άλλο στην χώρα που βρέθηκε τα εγκατέλειψε όλα.
Τώρα είχαμε φτάσει στο κέντρο του Βικτώρια Στ. Εκεί που πριν κάνουν εισβολή οι Βιετναμέζοι μαζί με τα άλλα Ελληνικά μαγαζιά ήταν και το καφενείο του Ιορδάνη στο οποίο παίζαμε μανίλα, πολλές φορές για τρεις συνεχείς ημέρες. Αυτό ήταν το καφενείο όπου μια γυναίκα μην αντέχοντας τον άνδρα της να χαρτοπαίζει ένα βράδυ τόλμησε και ήρθε και πρόσφερε το κορμί της σε όποιον θα της αγόραζε ένα μπουκάλι γάλα για το μωρό της.
-Ήσουν εκεί εκείνο το βράδυ;
-Οχι αλλά είχε γίνει μεγάλος θόρυβος τότε μ’ αυτή την γυναίκα.
 
Στο σκοτεινό καφενείο του Ιορδάνη είχαν λάβει χώρα πολλά Ήταν το καζίνο της Ελληνικής παροικίας αλλά και τόπος συνάντησης. Σε αυτό σύχναζε και ο Κύπριος που πολλοί τον είχαν δει να λυγίζει διπλοσέλινα με τα δάχτυλά του ενώ για τον ‘π ο’ ήταν η πρώτη του έμπνευση γιατί εκεί είδε αυτά που σήμερα γράφει στα ποιήματά του.
 
-Ρε Γιάννη, είναι αλήθεια ότι ήταν τόσο δυνατός ο Κύπριος;‘
-Ναι, ναι.
Είπε απότομα και με σφιγμένα τα δόντια. Αμέσως θυμήθηκα ότι κάποτε οι δυο τους είχαν συγκρουστεί άγρια και σύμφωνα με πληροφορίες ο Γιάννης είχε χάσει τον αγώνα. Τώρα βέβαια το ιστορικό καφενείο του Ιορδάνη είναι Βιετναμέζικο εστιατόριο κατάφωτο, πολύχρωμο και γεμάτο κόσμο.
Στη μέση της γέφυρας του ποταμού Γιάρα που χωρίζει τη Μελβούρνη όχι μόνο γεωγραφικά αλλά και πολιτικά, και κοινωνικά,, και οικονομικά μας περίμενε ένας νεαρός για να μας ζητήσει δυο δολάρια για να φάει. Ένιωσα αμήχανα. Δεν ήξερα τι να κάνω μιας και γνώριζα ότι ο Γιάννης κάθε μέρα κάνει ακριβώς το ίδιο. Ήθελα όμως να δω και την δική του αντίδραση. Τι θα έκανε όταν αντιστρέφονταν οι όροι όπως γινόταν τώρα.
-Δε βαριέσαι, φουκαράς είναι κι αυτός.
Έβγαλε από την τσέπη του χιλιολερωμένου παντελονιού του μια χούφτα κέρματα και του τα έδωσε.
-Here mate, take it.
 
Περάσαμε τη γέφυρα και πλησιάζαμε στο σπίτι του φίλου μας αλλά αμάμεσά μας είχε μπει η σιωπή που έσπασε το τραγούδι του Γιάννη:
‘Το μερτικό μου απ’ τη χαρά μου τόχουν πάρει άλλοι γιατί είχα χέρια καθαρά και μια καρδιά μεγάλη... Ήρθα σαν ξένος στη ζωή και ξαναφεύγω ξένος’...
-Ναι, μεγάλε. Το μερτικό μας μας τόχουν πάρει άλλοι, οι ξύπνιοι, εμείς απλά είμαστε εδώ για να τους κάνουμε παρέα σ’ αυτόν τον κόσμο, για να μην νοιώθουν μόνοι αλλά και για να μας εκμεταλλεύονται. Εσάς δηλαδή, γιατί εμένα τώρα δεν με πιάνει κανείς. Δεν παίζω το παιχνίδι τους.
Η σειρήνα του αστυνομικού αυτοκινήτου που περνούσε όμως δίπλα μας με δαιμονισμένη ταχύτητα του έκοψε το συλλογισμό.
-Ναι.
Του είπα όταν η σειρήνα δεν ακουγόταν πια. Ήθελα να ξέρω το νόημα που αυτός έδινε στους στίχους του τραγουδιού αλλά δεν πήρα απάντηση. Μάλλον
‘στου θολωμένου του μυαλού τους εφιάλτες κυνηγεί, του λέει αλλού και πάει αλλού του θολωμένου του μυαλού’.
Το αλκοόλ παίζει παράξενα παιχνίδια.
Ο δρόμος που έμενε ο Τζίμης ήταν στρωμένος με ξερά φύλλα. Δεν έχασα την ευκαιρία και έδωσα μια δυνατή κλωτσιά στον πιο πλούσιο σωρό φύλλων του δρόμου. Ο Γιάννης όπως ανέμενα με αντέγραψε. Ο παράξενος θόρυβος που κάναμε όμως ανησύχησε τα σκυλιά της γειτονιάς και άρχισαν να γαβγίζουν ομαδικά. Φτάσαμε έξω από το σπίτι του Τζίμη. Ο τοίχος της αυλής είναι ψηλότερος από εφτά πόδια, με πάχος περισσότερο από μισό μέτρο και βαμμένος κάτασπρος. Οι θάμνοι καλοκουρεμένοι γέρνουν προς την πλευρά του δρόμου δίνοντας μια χάρη στην όλη εικόνα. Πλησιάσαμε την εξώπορτα και ψάχναμε για το κουδούνι όταν μας υποδέχτηκε ένας σκύλος τεραστίων διαστάσεων και με καθόλου φιλικές διαθέσεις. Ο Γιάννης κάτι του είπε στα Εγγλέζικα για να τον αγριέψει ακόμα περισσότερο, μάλλον η βαριά προφορά του θα ήταν η αιτία. Με όλη αυτή τη βαβούρα και ενώ εμείς ακόμα ψάχναμε να βρούμε το κουδούνι εμφανίστηκε μια νεαρή κοπέλα που ήμουν σίγουρος ότι ήταν η κόρη του φίλου μας, μάλωσε το σκύλο που έκανε αυτό για το οποίο τον ταίζουν να κάνει, και μας πλησίασε από τη μέσα πλευρά της καγκελόπορτας..
 
-Yes, what do you want;
Είπε κοιτάζοντας μια το Γιάννη και μια εμένα λες και είχαμε έρθει από άλλο πλανήτη.
-Θέλουμε να δούμε τον πατέρα σου.
Είπε ο Γιάννης και ακούμπησε το κεφάλι του στα κάγκελα ενώ εγώ την ώρα εκείνη ξερίζωνα με το τακούνι μου ένα αγριόχορτο που χάλαγε την ομορφιά του πράσινου στο πεζοδρόμιο. ‘Wait, λίγο’ είπε η νεαρή κοπέλα και μας άφησε να πειρμένουμε έξω ενώ αυτή χάθηκε πίσω από κάτι δένδρα.
-Πάμε να φύγουμε ρε Γιάννη μάλλον δεν μας θέλουνε εδώ.
-Κάτσε ρε, πως κάνεις έτσι; αφού τώρα ήρθαμε.
Γύρισε και μου είπε λίγο εκνευρισμένος.
-Καλά, καλά.
Είπα και απομακρύνθηκα λίγο από την καγκελόπορτα.
 
Θαύμαζα το σπίτι του Τζίμη και σε μια στιγμή χωρίς να το σκεφτώ καλά γυρνάω στο Γιάννη και με φιλοσοφημένο ύφος του λέω:
-Αυτό είναι σπίτι ρε κακομοίρη, όχι σαν εμάς που είμαστε μια ζωή στην ξεφτίλα. Αλλά καλά ρε εγώ τουλάχιστον έχω και μια ξελότζα, εσύ ούτε ένα κρεβάτι δεν έχεις αχαήρευτε, άχρηστε. Τι ήθελες και ξενιτευόσουνα; Γιατί δεν καθόσουνα στο χωριό σου; Και τι κάνεις εδώ στην ξενιτιά ρε; Έτσι όπως ζεις εδώ όχι μόνο στην Ελλάδα αλλά και στη Σομαλία να πήγαινες δεν θα είχες πρόβλημα.
-Καλά, καλά. Τώρα κάτι λες. Έφτιαξες κι εσύ ένα ψεύτικο σπίτι με τοίχο από μονό τούβλο και νομίζεις ότι κάτι έκανες. Ένα βήμα πριν από την πείνα είμαστε και οι δύο. Αλλά ακόμα και ο Τζίμης που για να φτιάξει αυτό το σπίτι και να κάνει τα πέντε ψωροδολάρια που έκανε εκμεταλλεύτηκε απαίσια και αισχρά άλλους και κυρίως πατριώτες μας μην νομίζεις ότι είναι καλύτερος. Ίδιος με μένα και με σένα είναι. Σε κανέναν δεν ανήκει τίποτα. Όλα είναι μάταια. Μια ιδέα είναι.
Έβγαλε ένα μεταλλικό πλακουθό μπουκάλι από τη μέσα τσέπη του τριμμένου παλτού του, το άνοιξε, το σήκωσε και ρούφηξε μια γουλιά. Σκούπισε τα γένια του και μου πρότεινε το μπουκάλι.
-Πιες λίγο, δεν παθαίνεις τίποτα, ούτε πρόκειται να γίνεις αλκοολικός όπως εγώ. Εσύ και να θέλεις δεν μπορείς να γίνεις..
Πήρα το μπουκάλι, δεν σκούπισα το στόμιο γιατί με κοίταζε, το σήκωσα ψηλά και ήπια κι εγώ μια γουλιά. Δεν ξέρω τι ποτό ήταν αλλά ήταν απαίσιο. Η έκφρασή του προσώπου μου πρέπει να πρόδωσε την γνώμη μου για την ποιότητα του ποτού γιατί ο Γιάννης αμέσως, απότομα και με θυμό, θα έλεγα, μου άρπαξε το μπουκάλι από τα χέρια και το έχωσε στην τσέπη του.
Μέσα στο σπίτι από το παράθυρο που έβλεπε στο δρόμο είδα τη φιγούρα ενός άνδρα να μας κοιτάει, σίγουρος ότι ήταν ο Τζίμης σήκωσα το χέρι μου και τον χαιρέτησα. Μόλις όμως η φιγούρα είδε την κίνηση μου αυτή χάθηκε.
 
Αμέσως μετά η γυναίκα του Τζίμη βγήκε από το σπίτι και μας πλησίασε όπως πλησιάζει κάποιος τα ζώα που είναι κλεισμένα στα κλουβιά του ζωολογικού κήπου και με ύφος που δεν ενθάρρυνε περαιτέρω συζήτηση μας ανακοίνωσε ότι ο άνδρας της δεν είναι στο σπίτι και τι τον θέλαμε. Στην ερώτηση ‘τι τον θέλαμε’ δεν προλάβαμε να απαντήσουμε άλλωστε τέθηκε με τέτοιον τρόπο που μάλλον σήμαινε ‘παρατάτε μας βρε άθλιοι, τι γυρεύετε, δεν καταλαβαίνετε ότι δεν ανήκετε εδώ’;
Δεν της μιλήσαμε, κάναμε μεταβολή και τραβήξαμε πίσω για τον κεντρικό δρόμο.
 
-Ρε συ έχει δίκιο η γυναίκα τι γυρεύουμε εδώ εμείς; Δεν βλέπεις τα σπίτια γύρω σου; Τι σχέση έχουμε εμείς με αυτόν τον κόσμο;
Είπα του Γιάννη.
-Καλά, εμείς δεν έχουμε καμιά σχέση με αυτόν τον κόσμο και έχει ο Τζίμης.
Είπε με μια δόση ειρωνείας.
Δώσαμε άλλη μια κλωτσιά στα φύλλα του πλούσιου δρόμου για να αγριέψουνε ακόμα περισσότερο τα ήδη άγρια σκυλιά και βγήκαμε στον κεντρικό δρόμο.
Περάσαμε και πάλι το ποτάμι ο Γιάννης τράβηξε ίσια για να βρει τους φίλους του κι εγώ για να βρω τους δικούς μου έστριψα αριστερά.


Βρίσκονταν μπροστά στο γαλλικό περίπτερο και παρατηρούσαν τα εκθέματα: οικιακές συσκευές, ρούχα, αρώματα, κούκλες, ξύλινα ομοιώματα του Πύργου του Άιφελ. Όλα εκεί ήταν τοποθετημένα με γούστο, φινέτσα και μεράκι. Ο Μαρής αναρωτήθηκε αν τα εκθέματα ήταν που τραβούσαν το ενδιαφέρον του κόσμου ­ κατά παραδοξότητα, η πλειονότητα των επισκεπτών ανήκε στο λεγόμενο ισχυρό φύλο ­ ή αν αυτό οφειλόταν στους παραδοσιακούς δεσμούς φιλίας ανάμεσα στην Ελλάδα και τη Γαλλία. 

Μέσα στο περίπτερο υποδεχόταν τον κόσμο ένα εξαίσιο θηλυκό πλάσμα, που κρατούσε ένα πεκινουά στην αγκαλιά. Είχε κόκκινα μαλλιά, πράσινα μάτια, ροζ βαμμένα χείλη, γοητευτικό χαμόγελο και μια χαριτωμένη μυτούλα σε στυλ Κατρίν Ντενέβ. Τα δόντια της ήταν κάτασπρα και πρόβαλαν προκλητικά μέσα από το σαρκώδες στόμα, που θύμιζε εκείνο της Μπριζίτ Μπαρντό την εποχή της ταινίας «Και ο Θεός έπλασε τη γυναίκα» ­ προτού δηλαδή αρχίσει ν' ασχολείται με τα ζώα. 

Ο Μαρής έκλεισε το μάτι στον Τσιρίγκο που βάδιζε πλάι του και προχώρησε προς το μέρος της κοπέλας, σπρώχνοντας ελαφρά τους άνδρες που την έτρωγαν με τα μάτια και κάτι γυναίκες που της έριχναν φαρμακερές ματιές. Καθώς περπατούσε, παρ' ολίγον να πέσει πάνω σ' έναν άνδρα με χλωμό πρόσωπο, φακίδες και σχιστά μάτια που θύμιζε Κινέζο. Ο άνδρας φορούσε ένα μαύρο πουκάμισο τόσο ανοιχτό που επέτρεπε να φαίνονται οι τρίχες τού στήθους του, ενώ από τον λαιμό του κρεμόταν ένας χρυσός σταυρός με χοντρή αλυσίδα. 

«Θαυμάσιο το περίπτερό σας», είπε ο Μαρής γαλλικά στην κοπέλα, κοιτάζοντας το υπέροχο στήθος της. 

«Είστε πολύ ευγενικός», είπε εκείνη στην ίδια γλώσσα, επιχειρώντας ματαίως να τακτοποιήσει με το χέρι το ντεκολτέ της. Η προφορά της είχε επαρχιώτικη χροιά, πράγμα που παραξένεψε τον Μαρή. 

«Κι εσείς είστε όμορφη», πρόσθεσε. 

«Σας ευχαριστώ», είπε με νάζι η κοπέλα. 

«Κατρίν ή Μπριζίτ;». 

«Με λένε Μαλάμω», του είπε σε άπταιστα ελληνικά. Το λάμδα ακούστηκε γλυκό και ζαχαρωμένο. 

Ο Μαρής, λίγο αμήχανος για την γκάφα του, προσπάθησε να τα μπαλώσει. 

«Από 'δώ;» ρώτησε. 

«Από την Καλαμαριά». Το καινούργιο λάμδα ακούστηκε πιο μελωμένο. 

«Είστε ένα ερωτικό πλάσμα, όπως ερωτική είναι ολόκληρη η Θεσσαλονίκη». 

«Υπερβάλλετε», του είπε μειδιώντας. 

Ξαφνικά, το χαμόγελο της κοπέλας πάγωσε. Άνοιξε το στόμα της για να πει κάτι, αλλά δεν τα κατάφερε. Το χέρι της σηκώθηκε, δείχνοντας πίσω του. 

«Βοήθεια!», φώναξε τελικά. 

Ταραγμένος ο Μαρής έστρεψε το κεφάλι του κι αυτό που είδε, τον έκανε να χλωμιάσει: ο φίλος και συνεργάτης του ήταν πεσμένος στο έδαφος μ' ένα μαχαίρι στην καρδιά. 

Μια γριά ούρλιαξε, ένα κοριτσάκι τσίριξε και το πεκινουά γάβγισε, χώνοντας τη μουσούδα του στο ντεκολτέ της Μαλάμως. Αμέσως, ένας κύκλος από περίεργους σχηματίστηκε γύρω από τον νεκρό. Ο Μαρής άνοιξε δρόμο με τα χέρια, για να φθάσει κοντά του. 

«Είπε τίποτα προτού ξεψυχήσει;» ρώτησε έναν ηλικιωμένο περίεργο. 

«Κάτι σαν γαρδένια», απάντησε εκείνος. 

Στα γραφεία της Ασφάλειας Θεσσαλονίκης ο δημοσιογράφος Μαρής, αρχισυντάκτης της αθηναϊκής εφημερίδας «Η Εποχή», συζητούσε με τον διοικητή. Του ανέφερε τους λόγους της επίσκεψής του στην πόλη, που δεν ήταν μόνο η Έκθεση και η παρακολούθηση της συνέντευξης του πρωθυπουργού. Θα μιλούσε ιδιαίτερα με τον Τσιρίγκο, ανταποκριτή της εφημερίδας, για ένα σοβαρό θέμα το οποίο είχε ήδη γίνει ρεπορτάζ. 

Ο Τσιρίγκος με στοιχεία και ονόματα είχε αποκαλύψει ένα κύκλωμα κακοποιών που δρούσε στη Θεσσαλονίκη, μια πόλη που ερχόταν δεύτερη σε εγκληματικότητα μετά την Αθήνα. Το ζήτημα θα σταματούσε εκεί, αν στο ρεπορτάζ δεν αναφερόταν και το όνομα του Χρήστου Δαράτου, του επονομαζόμενου Κροάτη, γεννημένου όμως στο Μπραχάμι. Ο Δαράτος εβαρύνετο με κατηγορίες για φόνους, εκβιασμούς, νταβατζιλίκια, αλλά και λαθρεμπόριο όπλων στο Ζάγκρεμπ στη διάρκεια του γιουγκοσλαβικού εμφυλίου. 

Ο διοικητής ήταν κατηγορηματικός: η παρουσία του Κροάτη στη Θεσσαλονίκη δεν είχε εξακριβωθεί, ο Τσιρίγκος δεν διασταύρωσε τις πληροφορίες του. 

«Τότε γιατί τον σκότωσαν»; 

«Ξέρω 'γώ; Μπορεί να χρωστούσε στα χαρτιά. Ή στο μπαρμπούτι». 

Ο διοικητής τον δούλευε και ο Μαρής έβραζε από το κακό του. Ήθελε να του τα ψάλλει, όμως το ανέβαλε για ευθετότερο χρόνο. Σκεφτόταν μάλιστα να ζητήσει από τον υπουργό Δημόσιας Τάξης, που ήταν φίλος του, να τον θέσει υπό δυσμένεια και να τον στείλει στα σύνορα, κατά προτίμηση στην Κακαβιά, να αστυνομεύει την περιοχή από τους Αλβανούς λαθρομετανάστες. 

Βγαίνοντας από το γραφείο του διοικητή, προσπάθησε να φανεί ευγενικός. 

«Ωραία η Θεσσαλονίκη», σχολίασε. 

«Και ήσυχη», παρατήρησε ο διοικητής. 

«Πολύ ήσυχη», είπε ο Μαρής. «Σε σκοτώνουν χωρίς θόρυβο, σεβόμενοι τις αστυνομικές διατάξεις». 

Πριν φύγει από το ξενοδοχείο «Παλλάς», της οδού Τσιμισκή, ο Μαρής ρώτησε τον ρεσεψιονίστα τι του θύμιζε η λέξη «γαρδένια». Πήρε την απάντηση πως στην πόλη μ' αυτό το όνομα υπήρχαν: ένα ανθοπωλείο στη Ροτόντα, ένα καφενείο στην Τούμπα και ένα καθαριστήριο στου Χαριλάου. Όμως, μαγαζί ή κάτι άλλο εννοούσε ο Τσιρίγκος με τη λέξη που ξεστόμισε, προτού αφήσει την τελευταία του πνοή υπό το τρομαγμένο βλέμμα της Μαλάμως; 

Ύστερα από επίμονες πιέσεις επί του ρεσεψιονίστα ­ συν ένα πεντοχίλιαρο στην τσέπη του ­ έβγαλε λαβράκι: στον Βαρδάρη, όχι μακριά από τον «Μύλο» και τα αναβαθμισμένα Λαδάδικα βρισκόταν το καμπαρέ «Κόκκινη Γαρδένια». 

Ανέβηκε στην Άνω Πόλη με τα πόδια για να βάλει σε τάξη τις σκέψεις του. Ήπιε καφέ σ' ένα καφενεδάκι της οδού Ακροπόλεως, χάζεψε το Γεντί Κουλέ, περιπλανήθηκε στα στενά και τις ανηφόρες. Πριν από τα μεσάνυχτα πήρε ταξί, λέγοντας στον οδηγό να τον πάει στην «Κόκκινη Γαρδένια». Επειδή τα τραπεζάκια κοντά στην πίστα ήταν πιασμένα, κάθησε παράμερα και παρήγγειλε ουίσκι με σόδα και παγάκια. Όταν τα φώτα χαμήλωσαν, ένας προβολέας σχημάτισε κόκκινο φωτεινό κύκλο στην πίστα. Σε λίγο βγήκε από το σκοτάδι και μπήκε στον κύκλο η τραγουδίστρια. 

Με φωνή που έμοιαζε να βγαίνει από τα έγκατα της γης, η γυναίκα άρχισε με το «Strangers in the night», που το 'κανε αγνώριστο με τα ελληνοπρεπή αγγλικά της. Φαινόταν όμορφη, μα τα χαρακτηριστικά της ήταν τσακισμένα και τα έκρυβε κάτω από ένα παχύ στρώμα μεϊκάπ. Αργότερα, τη θέση της πήρε ένα χορευτικό ζευγάρι μεσηλίκων ­ προφανώς Ρώσοι ή Ουκρανοί ­ και η τραγουδίστρια αποσύρθηκε στα παρασκήνια. Ο Μαρής φώναξε το γκαρσόνι, έναν κρεμανταλά με κρεατοελιά στη μύτη και βάζοντάς του ένα χαρτονόμισμα στο μόλις απλωμένο χέρι, του ζήτησε να δει την τραγουδίστρια. 

Εκείνη δεν άργησε να φανεί. Τη λέγανε Ζανέτ και κάποτε ήθελε να σπουδάσει φιλολογία. Αντί για το Πανεπιστήμιο, γράφτηκε σε μια σχολή κομμωτικής και βρήκε δουλειά σε συνοικιακό κουρείο. Επειδή δεν ανεχόταν τις σεξουαλικές παρενοχλήσεις του κουρέα, έφυγε και τελικά εξόκειλε σ' αυτό το «κωλοχανείο», όπως αποκάλεσε την «Κόκκινη Γαρδένια». Έμενε στο Ασβεστοχώρι, είχε δουλέψει σε διάφορα μαγαζιά από το Διδυμότειχο έως τον Πλαταμώνα και τ' όνειρό της ήταν να κατεβεί στην Αθήνα για να ηχογραφήσει κανένα δίσκο. Ο Μαρής τής εκμυστηρεύτηκε πως σχεδίαζε ν' ανοίξει ένα μαγαζί ­ σκυλάδικο για διανοούμενους, το χαρακτήρισε ­ με τ' όνομα «Ρεπορτάζ» και της πρότεινε να πάει να δουλέψει μαζί του. Κολακευμένη εκείνη, του έδωσε τη διεύθυνσή της. 

Ολα πήγαιναν καλά μέχρι τη στιγμή που ο Μαρής τη ρώτησε αν γνώριζε τον δημοσιογράφο Βασίλη Τσιρίγκο. Τότε η γυναίκα χλώμιασε και ύστερα από στιγμιαίο δισταγμό αρνήθηκε κάτι τέτοιο. Όταν τη ρώτησε αν γνώριζε κάποιον Χρήστο Δαράτο ή Κροάτη ­ γνωστό του από την Αθήνα, δήθεν ­ εκείνη μουγγάθηκε. Μετά ζήτησε συγγνώμη και κατευθύνθηκε προς το καμαρίνι της, ενώ ο Μαρής πρόσεξε πως το γκαρσόνι με την κρεατοελιά στη μύτη τον παρατηρούσε εχθρικά. 

Το μεσημέρι της επόμενης ημέρας πήγε στο Ασβεστοχώρι, στη διεύθυνση που του είχε δώσει η Ζανέτ. Αφού έδιωξε τον ταξιτζή, προχώρησε προς το μοναχικό σπίτι στην έξοδο της κωμόπολης. Χτύπησε το κουδούνι κι αφουγκράστηκε. Περίμενε κάμποσα λεπτά, έπιασε το πόμολο, το έστριψε και βρέθηκε στον κήπο του σπιτιού. 

Ξαφνικά, ένας άνδρας που φορούσε το κασκέτο του ΠΑΟΚ εμφανίστηκε μπροστά του και τον ρώτησε τι θέλει. Ο Μαρής ζήτησε τη Ζανέτ. Τότε έφαγε μια γροθιά στο σαγόνι και είδε τον ουρανό σφοντύλι. Πριν προλάβει να συνειδητοποιήσει τι ακριβώς συνέβαινε, ο άνδρας με το κασκέτο του έριξε άλλη μια γροθιά στο στομάχι. Ο Μαρής διπλώθηκε στα δύο, κατορθώνοντας να πνίξει μια κραυγή πόνου. 

«Να κάτσεις στ' αυγά σου, φιλαράκο! Μην ξαναπεράσεις από 'δώ κι από το μαγαζί, γιατί θα σε κλάψουν οι ρέγγες!». 

Ο Μαρής συγκράτησε τα χαρακτηριστικά τού άνδρα, ο οποίος ήταν εύσωμος θύμιζε αθλητή του κατς ­ κι έφυγε σαν βρεγμένη κότα. 

«Εδώ, πάνω βαράνε άμα λάχει», είπε ο Μαρής. 

«Κάνεις και τον ντετέκτιβ τώρα;» τον ειρωνεύτηκε ο αστυνόμος Μπέκας. 

Κάθονταν στο σαλόνι του ξενοδοχείου «Παλλάς» και πίνανε καφέ. Ο αστυνόμος είχε ανεβεί στη Θεσσαλονίκη, κατά παράκληση του φίλου του, για να κάνει κάτι, να φροντίσει δηλαδή για τη σύλληψη του δολοφόνου τού Τσιρίγκου. 

Ο Μαρής μ' ένα τσιρότο στο σαγόνι, στο σημείο όπου είχε φάει τη γροθιά, μιλούσε στον Μπέκα για την αδιαφορία και τον ζαμανφουτισμό του διοικητή Ασφαλείας Θεσσαλονίκης. 

«Δεν πρέπει να χώνεις τη μύτη σου στις δουλειές της Αστυνομίας», είπε ο Μπέκας. 

«Μου είπε πως η Θεσσαλονίκη είναι ήσυχη πόλη». 

«Και βέβαια είναι». 

«Μη με δουλεύεις, γαμώτο μου!». 

Αν και είχαν στηθεί όλο το βράδυ σ' ένα τραπέζι στην «Κόκκινη Γαρδένια», η Ζανέτ δεν εμφανίστηκε. Ο Μαρής έπινε το ουίσκι του και ο Μπέκας βότκα με πορτοκαλάδα. Κατά τη γνώμη του Μαρή, μολονότι η κοπέλα ήξερε πολλά, φοβόταν να μιλήσει. Άραγε την απειλούσε ο Δαράτος; Ή μήπως ο τύπος με το κασκέτο που του είχε ρίξει τις γροθιές; 

Ήταν ξημερώματα όταν αποφάσισαν να φύγουν. Κανένας ύποπτος δεν είχε φανεί. Πρώτος σηκώθηκε ο Μπέκας. Ο Μαρής θα τον ακολουθούσε ύστερα από πέντε λεπτά και θα συναντιόνταν στο κουλτουριάρικο μπαρ «Ντε Φάκτο». Οι δρόμοι στον Βαρδάρη ήταν ήσυχοι, οι ξενύχτες είχαν επιστρέψει στα σπίτια τους. Καθώς ο Μαρής βάδιζε αμέριμνος στην οδό Φράγκων, είδε το αυτοκίνητο που ερχόταν καταπάνω του με τα φώτα σβηστά. Το αυτοκίνητο αύξησε την ταχύτητά του και... 

Ξαφνικά, ένα χέρι βγήκε από το σκοτάδι και τον τράβηξε με δύναμη. Ο Μαρής κλονίστηκε, μα δεν έπεσε. Το αυτοκίνητο, που μόλις τον άγγιξε με το φτερό του, χάθηκε στο βάθος του δρόμου. 

«Σ' έχουν βάλει στο μάτι», είπε ο Μπέκας που του 'χε σώσει τη ζωή. 

«Πρώτα ο Τσιρίγκος, τώρα εσύ». 

«Εδώ πέρα σκοτώνουν με τροχοφόρα», είπε ο Μαρής, που συνήλθε γρήγορα από το σοκ. «Με τρίκυκλο είχαν σκοτώσει τον Λαμπράκη». 

«Ποιος μου έριξε τη γροθιά στο σαγόνι και μου έκανε καρούμπαλο»; ρώτησε ο Μαρής τη Ζανέτ. 

Βρίσκονταν στο σπίτι της στο Ασβεστοχώρι και ήταν μόνοι τους. Η τραγουδίστρια αυτή τη φορά τον είχε δεχθεί τόσο πρόθυμα που ο Μαρής σκέφτηκε μήπως επρόκειτο για παγίδα. Κι αν ο τύπος που έριχνε γροθιές ήταν κρυμμένος στην ντουλάπα, θέλοντας να επαναλάβει το κατόρθωμά του; Για παν ενδεχόμενο, ο Μπέκας περίμενε στη γωνία, μέσα σ' ένα αμάξι της Ασφάλειας με συμβατικούς αριθμούς. 

«Ο Κογκολέζος», είπε η Ζανέτ. 

Φορούσε μιαν αραχνοΰφαντη ρομπ ντε σαμπρ και φαινόταν ότι μόλις είχε σηκωθεί από το κρεβάτι. Χωρίς το μεϊκάπ, το πρόσωπό της φανέρωνε τα χρονάκια της, ωστόσο, όλα πάνω της απέπνεαν έντονη θηλυκότητα. 

«Ο φίλος μου ο Μπέκας θα τον τσακίσει», είπε ο Μαρής. 

Στο άκουσμα του διάσημου ονόματος η γυναίκα ξαφνιάστηκε ευχάριστα. Τα χείλη της μισάνοιξαν από την έκπληξη. 

«Έχω διαβάσει τις περιπέτειες του αστυνόμου Μπέκα», είπε. Το «Έγκλημα στο Κολωνάκι», το «Έγκλημα στα παρασκήνια». Δεν του έχει ξεφύγει κανένας δολοφόνος. 

«Αυτός ήταν ο θείος του. Έχει πεθάνει εδώ και χρόνια». 

Η έκπληξη στα χείλη της τραγουδίστριας μεγάλωσε και μετεξελίχθηκε σε λύπη. «Α, τον καημένο», είπε. Έπειτα συνήλθε και ρώτησε: «Μα καλά, εσύ δεν έχεις γράψει αυτά τα βιβλία»; 

«Τα έχει γράψει ο θείος μου. Πεθαμένος κι αυτός». 

«Πω, πω!», έκανε η Ζανέτ, φανερά μπερδεμένη. 

Ξαφνικά, ξεκούμπωσε τη ρομπ ντε σαμπρ ­ από μέσα δεν φορούσε τίποτα ­ και του έδειξε το αριστερό της βυζί. Ήταν άσπρο σαν να 'χε χρόνια να το δει ο ήλιος, σφιχτό και στρογγυλό σαν πορτοκάλι μέρλιν. Πάνω στη ρώγα της υπήρχε ένα σημάδι από κάψιμο τσιγάρου. 

«Ποιος σου το έκανε;», ρώτησε ο Μαρής. 

«Ο Κινέζος, αυτός που σκότωσε τον Τσιρίγκο». 

«Γιατί τον σκότωσε;». 

«Ζήλευε», απάντησε αυτάρεσκα η γυναίκα. 

«Γιατί ζήλευε;». 

«Γιατί εγώ κι ο Βασίλης...». 

Χωρίς ν' αποτελειώσει τη φράση της, η Ζανέτ έκανε ένα βήμα προς το μέρος του. Η ανάσα της έβγαινε καυτή, τα μαλλιά της μύριζαν γιασεμί, το στόμα της μέντα και οι μαστοί της γάλα. Ο Μαρής δεν ήταν δυνατόν να κάτσει με σταυρωμένα χέρια ­ δεν ήθελε να τον περάσει για κόπανο... 

Ο Μαρής δεν είπε τίποτα στον Μπέκα για τη σχέση τού συνεργάτη του με τη Ζανέτ ούτε για ό,τι συνέβη στο σπίτι της την ώρα που εκείνος φύλαγε τσίλιες. Τον ακολούθησε πάντως στην επιχείρηση σύλληψης του Αθηναίου κακοποιού και της συμμορίας του. Καθόταν μαζί του μέσα σε ένα περιπολικό, παρακολουθώντας τους αστυνομικούς που είχαν περικυκλώσει την «Κόκκινη Γαρδένια». Ο Μπέκας κρατούσε ένα πιστόλι και βρισκόταν σε ετοιμότητα. 

Όταν ο διοικητής Ασφάλειας Θεσσαλονίκης έδωσε το σύνθημα για το ντου, δεκάδες αστυνομικοί με στολή και πολιτικά βγήκαν από το σκοτάδι και όρμησαν στο κέντρο με τα πιστόλια στα χέρια. Έπειτα από λίγο, τρεις άνδρες βγήκαν από εκεί με τα χέρια ψηλά, σπρωχνόμενοι από τους αστυνομικούς για να μπουν στα περιπολικά. Ο Μαρής τούς αναγνώρισε αμέσως. Ήταν ο αθλητής του κατς, ή Κογκολέζος, με το κασκέτο του ΠΑΟΚ, ο χλωμός, ή Κινέζος, που είχε σκοτώσει τον Βασίλη Τσιρίγκο και ο Δαράτος, ή Κροάτης, μια γνώριμη φάτσα από φωτογραφίες στις εφημερίδες. 

«Αυτός ο χλωμός σκότωσε τον φίλο μου κι έσβησε το τσιγάρο του στο βυζί της Ζανέτ», είπε ο Μαρής στον Μπέκα. «Για να βάλει μυαλό, χρειάζεται να του χώσεις το πιστόλι στον κώ...». 

Προτού προλάβει να ολοκληρώσει τη φράση του, δύο από τους συλληφθέντες επιχείρησαν να διαφύγουν. Ένας αστυνομικός ξάπλωσε τον Κινέζο κάτω με τρικλοποδιά, ενώ η σφαίρα απ' το πιστόλι του Μπέκα τίναξε μακριά το κασκέτο του Κογκολέζου, ο οποίος για να προφυλαχτεί έκανε πλονζόν στο οδόστρωμα. 

Το μπαρ «Ντε Φάκτο» στην οδό Παύλου Μελά ήταν γεμάτο κόσμο. Οι θαμώνες του, κυρίως νέοι με μαύρα ή φανταχτερά ρούχα, έπιναν, αστειεύονταν και κάνανε καμάκι. Ο Γιώργης Μαρής και ο Γιάννης Μπέκας συζητούσαν σε μια γωνία για την περιπέτειά τους στη Θεσσαλονίκη. Μαζί τους καθόταν και η Ζανέτ. Έκανε πως ήταν προσηλωμένη στην κουβέντα και πασπάτευε δεξιοτεχνικά το γόνατο του Μαρή κάτω από το τραπέζι. 

«Ευτυχώς που σου τηλεφώνησα», είπε ο Μαρής. «Διαφορετικά θα...». 

«Διαφορετικά θα είχες την τύχη του Τσιρίγκου», είπε ο Μπέκας. 

«Λοιπόν, δεν μπορείς να φανταστείς πόσο ερωτική είναι αυτή η πόλη», δήλωσε ο Μαρής. 

«Το φαντάζομαι», είπε ο Μπέκας περιπαιχτικά. «Μπρίκια κολλάω;». 

Ο Μαρής ετοιμάστηκε κάτι να πει, αλλά επενέβη η Ζανέτ. «Δεν πάμε για πατσά;» έκανε. «Τα υπόλοιπα τα συζητάμε στην Αθήνα». 

«Τι;» ξαφνιάστηκε ο Μπέκας. «Θα 'ρθεις κάτω;». 

«Ναι, ο φίλος σου ανοίγει μαγαζί. Θα το ονομάσει "Ρεπορτάζ" και θα με βάλει στο πρόγραμμα». 

«Έτσι, ε;», έκανε ο Μπέκας. 

Ο Μαρής τού έκλεισε το μάτι με σημασία...


σουπιές, μοσχοχτάποδα, αργοναύτες, αστερίες, πολύποδες και άλλα είδη κεφαλόποδων - μία από τις έξι κλάσεις των μαλακίων - αποτελούσαν τα αποκτήματα της συλλογής του. Τα καμάκωνε με το ψαροντούφεκο και τα βαλσάμωνε με μια ειδική μέθοδο που του 'χε διδάξει ένας Ινδιάνος ταριχευτής κροκοδείλων στην Καρθαγένη της Κολομβίας. Με δύο στενούς του φίλους, έναν ψυχίατρο κι έναν επιπλοποιό, έκανε ανταλλαγή ευρημάτων. Ο πρώτος μάζευε κοράλλια και θαλάσσιες ανεμώνες της ομοταξίας των ανθοζώων, κι ο δεύτερος στρείδια και αχιβάδες της ομοταξίας των κογχωδών ή ακέφαλων.

Ολα τα κομμάτια της συλλογής του ανήκαν στο γένος των διβραγχιωτών, αφού τα τετραβραγχιωτά ήταν σπάνια. Πρόθυμος να πληρώσει με οποιοδήποτε τίμημα το είδος ναυτίλος πομπίλιους των τετραβραγχιωτών, δε δίσταζε να βουτάει ακόμα και σε επικίνδυνες περιοχές. Κάποτε ο ψυχίατρος χάθηκε στη μεγάλη ρουφήχτρα, διακόσια μέτρα από την ακτή, ενώ μάταια καταδύθηκαν ειδικά εκπαιδευμένοι βατραχάνθρωποι του πολεμικού ναυτικού για να τον ανακαλύψουν. Επίσημα χαρακτηρίστηκε ως «εξαφανισθείς».

Οταν μετά ένα μήνα η μεγάλη ρουφήχτρα κατάπιε και τον επιπλοποιό, άρχισαν να οργιάζουν οι φήμες πως η γειτονική χώρα τούς συνέλαβε και τους έκλεισε σε στρατόπεδο αιχμαλώτων με την κατηγορία της κατασκοπίας. Τρεις μήνες αργότερα, κι ενώ οι δύο αυτοδύτες είχαν πλέον λησμονηθεί, επιχείρησε μια κατάδυση, ένα μίλι μακριά από τη μεγάλη ρουφήχτρα, πέφτοντας από το πλαστικό του σκάφος που το 'χει αγκυροβολήσει σε μια βραχονησίδα. Η αδιαφορία του Γάλλου ωκεανογράφου Ζακ Υβ Κουστώ - που με το πλήρως εξοπλισμένο σκάφος του είχε οργώσει τη Μεσόγειο - για τα όστρακα και τα κεφαλόποδα τού έδινε βάσιμες ελπίδες πως θα 'βρισκε εκεί το καλαμάρι τευθίδα ή κυανόχρωμη (soligo ajurea), που είχε μήκος πάνω από 80 εκατοστά, ήταν δηλαδή μακρύτερο από την τευθίδα την κοινή (soligo vulgaris), που δεν ξεπερνούσε τα 50 εκατοστά.

ΚΑΤΑΔΥΘΗΚΕ μία ζεστή μέρα του Νοεμβρίου με θάλασσα ήρεμη και ανέμους ασθενείς. παρ' όλο που την προηγούμενη μέρα ένα γκαζάδικο με σημαία Λιβερίας κόπηκε στα δυο και βυθίστηκε αύτανδρο στ' ανοιχτά του ακρωτηρίου Σπαρτιβέντο της Καλαβρίας. Φτάνοντας στον διάφανο βυθό, άναψε το φακό του και στη φωτεινή δέσμη αντίκρισε ένα εξαίσιο θέαμα από λουλούδια της θάλασσας, φαιοφύκη και κοχύλια.

Υστερα από άσκοπο ψάξιμο, διέκρινε μία τευθίδα κυανόχρωμη να σέρνεται προσεκτικά πάνω σ' ένα βράχο με ροζ ανεμώνες, εκβάλλοντας νερό από τον κοιλιακό της αγωγό. Την κυνήγησε ανάμεσα σε θάμνους, φύκια και ψάρια βυθού, ενώ εκείνη, προσπαθώντας να ξεφύγει, τον οδήγησε μπροστά στη σιδερένια μάσκα ενός καραβιού. Εξερευνώντας το κατάστρωμα του ναυαγίου, διαπίστωσε πως επρόκειτο για φορτηγό με πέντε αμπάρια και κουβούσια Μακγκρέγορ. Οι λαμαρίνες του είχαν σκουριάσει. Εξυσε με το μαχαίρι τις σκουριές και τα όστρακα στο σημείο του ονόματος και διάβασε τους ανάγλυφους λατινικούς χαρακτήρες.

Ονομα: GOST. Λιμάνι νηολόγησης: FAMAGUSTA.

Ξαφνικά, σημειώθηκε ισχυρή σεισμική δόνηση 7-8 μονάδων της κλίμακας Ρίχτερ. Το καράβι τραντάχτηκε, τα νερά αναταράχτηκαν, κι ένα πελώριο κύμα τον έσυρε ψηλά έως την κουπαστή, τον κατέβασε χαμηλά έως την καρίνα και τέλος τον έριξε με το κεφάλι πάνω στο γράμμα F...

ΟΤΑΝ επανήλθε η ηρεμία, είδε μπροστά του το πονηρό καλαμάρι, που τον παρατηρούσε με τα κόκκινα μάτια του. «Τώρα δε μου ξεφεύγεις!» - φώναξε απειλητικά και του επιτέθηκε με το ψαροντούφεκο. Εκείνο τού 'κλεισε κοροϊδευτικά το μάτι και χώθηκε από ένα ανοιχτό φινιστρίνι στην καμπίνα του λοστρόμου. Το ακολούθησε και είδε έκπληκτος το γαλάζιο χρώμα του να μεταλλάσσεται σε ροζ, ενώ τα πλοκάμια του έφταναν τώρα τα 10 μέτρα. Δεν ήταν τελικά τευθίδα η κοινή, ή τευθίδα η κυανόχρωμη, αλλά χταπόδι. Οχι ocopus vulgaris των 30 εκατοστών, ούτε octopus punctatus, μα octopus macropus, παρόμοιο μ' εκείνο που βρέθηκε το 1861 στην περιοχή ανάμεσα στα Κανάρια Νησιά και τις Μαδέρες, κι είχε βάρος πάνω από 1.000 οκάδες. Η κερατοειδής αιχμηρή απόφυση στην κορυφή του κεφαλιού του έμοιαζε με ράμφος παπαγάλου, ενώ τα μάτια του έλαμπαν σαν της γάτας.

Εκρυψε το ψαροντούφεκο πίσω από την πλάτη του και το κυνήγησε στην κουζίνα, όπου ο μάγειρας, φορώντας την άσπρη ποδιά και τον άσπρο σκούφο, ανακάτευε με την κουτάλα τα μακαρόνια στη χύτρα. Συνεχίζοντας το κυνηγητό, είδε τους ναύτες να παίζουν πινάκλ στο καπνιστήριο του πληρώματος και το λοστρόμο να παίζει τάβλι με τον μαραγκό. Στο καπνιστήριο των αξιωματικών είδε τον πρώτο μηχανικό να αφηγείται ιστορίες από τα ταξίδια του, ενώ ο ασυρματιστής έξυνε το φαλακρό κεφάλι του από ανία.

Επειδή κανένας δεν του έδωσε σημασία, τράβηξε για τη γέφυρα και στάθηκε στην αριστερή βαρδιόλα. Μπορούσε από κει ν' αγναντέψει το κατάστρωμα από την πλώρη μέχρι την πρύμη. Στο τσαρτ - ρουμ ο καπετάνιος με την άσπρη στολή και τ' ανάλογα χρυσά γαλόνια στις επωμίδες στεκόταν προσοχή με το δεξί χέρι στον κρόταφο. Φαινόταν κατηφής. Δε φορούσε πηλήκιο και τα πόδια του ήταν δεμένα με αλυσίδες που κατέληγαν σε μία στρογγυλή σφαίρα, όπως εκείνη των καταδίκων στο νησί του Διαβόλου, στη Γαλλική Γουιάνα.

Οι γυάλινες προθήκες στους μπουλμέδες με τα σπάνια κοχύλια, τα όστρακα, τις μέδουσες και τα κοράλλια φανέρωναν πως το τσαρτ - ρουμ είχε μεταβληθεί σε μουσείο. Ιδιοκτήτες των εκθεμάτων - και υποκινητές της ανταρσίας - φαινόταν να είναι οι δύο φίλοι του, ο ψυχίατρος κι ο επιπλοποιός, οι οποίοι σκυμμένοι στο δάπεδο στο δάπεδο εξέταζαν έναν ναυτίλο πομπίλιους.

Τους φώναξε με τα μικρά τους ονόματα, αλλά δεν τον πήραν είδηση, απασχολημένοι όπως ήταν. Εστρεψε το χερούλι της πόρτας, κι επειδή δεν άνοιγε έσπασε το τζάμι του φινιστρινιού με τη γροθιά του. Νομίζοντας πως αδιαφορούν για την παρουσία του, έριξε μια εκφοβιστική βολή με το ψαροντούφεκο πάνω από τα κεφάλια τους και τους μίλησε χλευαστικά. «Ωστε εδώ την αράξατε, πουλάκια μου! Δεν ξέρετε πως ο κόσμος πιστεύει ότι σας έχουν σε στρατόπεδο αιχμαλώτων; Ο ναυτίλος πομπίλιους σας μάρανε!» Επειδή ούτε τότε δεν του έδωσαν σημασία, σημάδεψε πρώτα τον ψυχίατρο και κατάφερε να του χώσει το καμάκι στο αριστερό μέρος του στήθους, ακριβώς στο κέντρο της καρδιάς.

Όμορφα είναι και δω σε τούτη τη μικρή πολιτεία, μια κωμόπολη στην ελληνική επαρχία. Τα βουναλάκια τριγύρω, τα ποταμάκια, τα λουλουδάκια... Και το δίκιο τό 'χετε βέβαια εσείς, πέρα για πέρα, κύριε Θόρτον Γουάιλντερ. Τι ωραία που την επαραστήσατε εσείς τη ζωή γενικώς της μικρής πολιτείας σε κείνη την ξακουσμένη σας τη "Μικρή μας πόλη". Τη διαβάσαμε και την είδαμε και μεις στο θέατρο στην Ελλάδα και έχετε βέβαια δίκιο πως τίποτε ποτέ δε συμβαίνει. Όλα κυλούν ειρηνικά κι ισορροπημένα μέσα στην αδιατάρακτη αρμονία της πατροπαράδοτης τάξης. Το πρωί έρχεται ο γαλατάς. Σε λίγο πουλάν τις εφημερίδες. Το μεσημέρι τελειώνουνε τα σκολειά και τα παιδάκια γυρίζουν χαρούμενα και πεινασμένα στο σπίτι. Τ' απόγεμα, τα κορίτσια βγαίνουν περίπατο. Οι μητέρες, οι γιαγιάδες, οι θειάδες κάθονται στα παράθυρα, στα μπαλκόνια τους με τις γλάστρες, κεντούνε, θυμούνται. Οι άντρες είναι στις δουλειές τους τις τίμιες. Κάποτε, κάποιος πεθαίνει -αυτό κακό. Πάμε όλοι στο νεκροταφείο- μα να, που πάλι δεν χάθηκε τίποτα. Έρχονται τόσες εκεί, στέκονται δίπλα μας ολοζώντανες οι ψυχές των αγαπημένων νεκρών μας κι αν τύχει να βρέχει, μπαίνουνε κι αυτές κάτω απ' τις ομπρέλες π' ανοίγουμε -να μη βρέχονται- και μιλούνε μαζί μας, τόσο νοικοκυρεμένα, τόσο λογικά, για τις δουλειές μας πρώτα-πρώτα, πώς πάνε, για τα κορίτσια μας, που μεγάλωσαν πια, γίναν γυναίκες και πρέπει να τα παντρέψουμε...

Και τίποτε άλλο ποτέ δε συμβαίνει. Μήτε εκεί, σε σας, στη φημισμένη μικρή σας πόλη. Μήτε εδώ, σε μας, στη φτωχή κωμόπολη τη δική μας...

Ένα πρωί σε μας, αυτή την αδιατάρακτη γαλήνη της αρμονικής κι ισορροπημένης ζωής μας την τάραξε κάπως η εξαφάνιση του Συρεγκέλα. Όχι πως ήτανε και τίποτα σπουδαίο. Απλούστατα, οι μαγαζάτορες του μοναδικού της εμπορικού δρόμου, που τον είχαν συνηθίσει να βρίσκεται πάντοτε εκεί, σαν χτύπησαν κι οι εννιά στο ρολόι του δημαρχείου και δε φάνηκε νά 'ρχεται, άρχισαν ν' αναρωτιούνται τι να έγινε τάχα. Σκεφτήκανε μην αρρώστησε και στείλαν ένα παιδί να κοιτάξει και στο κατώι που κοιμόταν. Δεν ήταν. Απορέσαν. Και το μεσημέρι που πέρασε απ' το παζάρι, τό 'πανε για καλό και για κακό στον αστυνόμο, τον ανθυπομοίραρχο της χωροφυλακής -μεγαλύτερον δεν είχαμε εμείς στην κωμόπολή μας.

Επιτόπια εξέταση έδειξε πως ο Συρεγκέλας δεν πήγε τη νύχτα καθόλου στο κατώι του. Επακολούθησε τότες, έρευνα επισταμένη. Και δεν έδωσε κι αυτή αποτελέσματα αξιόλογα. Ο Συρέγκελας, ως τις έντεκα την περασμένη νύχτα, ήταν στο συνηθισμένο του κρασοπουλειό, στη βορινή άκρη της κωμόπολης κι έπινε ήσυχα-ήσυχα τα κόπια της μέρας, όπως πάντα. Από κει και πέρα, τα ίχνη του χάνονται. Κι από κει και πέρα, κανένα φως στην υπόθεση.

Έρημος και πεντάρφανος άνθρωπος, φιλήσυχος, μαραμένος και σιωπηλός, χωρίς νά 'ναι καθόλου παράξενος, χαζός ή τρελός, έκανε από χρόνια το θεληματάρχη και μικροβαστάζο στο παζάρι, τρέχοντας όπου τον φώναζαν να βοηθήσει, πηγαίνοντας όπου τον στέλνανε και ξαναγυρνώντας αμέσως στο πόστου του -κι απ' αυτό και τα παρατσούκλι, που κάλυψε τ' όνομά του, όσο που ξεχάστηκε ολότελα και κανένας δεν το 'ξερε κι απόμεινε Συρεγκέλας. Μ' αυτά που του δίνανε για τον κόπο του, μπορούσε να τρώει το μεσημέρι ένα πιάτο φαί στα μαγέρικα στο παζάρι και με τα ρέστα να πίνει και να μεθάει το βράδυ, στο ίδιο πάντα κρασοπουλειό, μεθυσμένος να φεύγει πάντα στις έντεκα, για να κοιμηθεί στο κατώι του και να βρίσκεται το πρωί με την ώρα του στο παζάρι.

Πού μπορούσε λοιπόν νά 'χε πάει και χάθηκε; Νά 'φευγε από την πόλη τους -και γιατί να φύγει κρυφά; Νά 'κλεβε, να σκότωνε κάποιον, θα μαθευόταν. Να πέθανε πάλι -και πού θα πήγαινε λοιπόν να πεθάνει; Με κανέναν τρόπο δεν μπορούσαν να βρουν τι απέγινε. Και μόνο σαν πέρασαν οι μέρες της φούριας, τα παιδάκια στη βορινή άκρα της κωμόπολης ανακάλυψαν τι απόγινε ο Συρεγκέλας. Εκεί, σ' αυτή τη γειτονιά, πού 'τανε και το κρασοπουλειό το δικό του, λίγα βήματα παραπέρα, ανοιγόταν μια πλακόστρωτη πλατεία μ' ένα πηγάδι στη μέση. Το πηγάδι είχε ξεραθεί, δεν το χρησιμοποιούσανε πια κι επειδή τα παιδάκια της γειτονιάς παίζαν όλη μέρα στην πλατεία, τού 'χαν βάλει ένα ξύλινο σκέπασμα και το στερέωσαν όπως μπορούσαν καλύτερα πάνω στο χαμηλό φιλιατρό του, να μη πέφτουνε μέσα τα παιδάκια και γίνονται εκείνα τα δραματικά πράματα που διαβάζουμε στη "Φόνισσα" κι άλλα διηγήματα του Παπαδιαμάντη μας. 

Τα παιδιά λοιπόν βρήκανε σπασμένο το ξύλινο σκέπασμα πού 'ταν και σαπισμένο. Δε δώσανε σημασία. Μα τις κατοπινές μέρες μια δυνατή μυρουδιά τα τράβηξε κατά κει κι όλο κοιτούσανε μέσα -τι νά 'χε πέσει. Τα είδανε κι οι μεγάλοι να σκύβουν συνέχεια στο πηγάδι, πήγαν, βρήκαν σπασμένο το σκέπασμα, τους έπνιξε η μυρωδιά -όλα φανερωθήκανε τότες. Μέσα στο πηγάδι κειτόταν ο Συρεγκέλας. Νεκρός ο φουκαράς τόσες μέρες τώρα. 

Νέο κύμα συγκίνησης, μεγαλύτερο. Ήρθε τότε κι ο εισαγγελέας από την πρωτεύουσα του νομού, ένας δικαστής, ένας γιατρός, ήρθε κι ο διοικητής της χωροφυλακής, η ανάκριση ξανάρχισε, τραβούσε μέρες και παραπέρα δεν πήγε από κει που σταμάτησε κι ο δικός μας ο αστυνόμος. Αποκλείστηκε απ' όλους η αυτοκτονία. Ήταν ολοφάνερο πως αν ήθελε να σκοτωθεί δε θα πήγαινε σ' αυτό το πηγάδι, τόσο ρηχό. Μα κι αν ήθελε με κάθε τρόπο εκεί σ' αυτό να πνιγεί, μπορούσε να τραβήξει πρώτα το σκέπασμα, καμία ανάγκη δεν ήταν να το σπάσει το κεφάλι του για να πέσει μέσα -αφήνουμε βέβαια που κι η αυτοκτονία είναι προνόμια των καλύτερων κάπως στρωμάτων. 

Απομένανε λοιπόν δύο εκδοχές, το τυχαίο ατύχημα και το έγκλημα. Ο αστυνόμος ο δικός μας υποστήριζε την πρώτη. Ξέροντας καλά τόσα χρόνια την κωμόπολή μας και τους ανθρώπους της, μπορούσε να βεβαιώνει υπεύθυνα πως ο Συρεγκέλας δε μάλωνε ποτές με κανέναν, δεν είχε διαφορές με κανέναν. Όλα τα στοιχεία αποκλείαν επίσης και την περίπτωση μιας παλιάς ιστορίας, αντεκδικήσεις και τα λοιπά. Για ληστεία -τι να του κλέψουν του Συρεγκέλα; Εξήγηση του αστυνόμου μας, απλή λογικότατη: Ήταν εκείνο το βράδυ περισσότερο μεθυσμένος, ξεκίνησε για το σπίτι, για το κατώι του, παραπατούσε, δεν έβλεπε, σκόνταψε, έπεσε πάνω στο πηγάδι με το χαμηλό φιλιατρό, έσπασε με το βάρος του κορμιού του το σαπισμένο σκέπασμα, κατρακύλησε μέσα -τελείωσε, τι άλλο ζητάτε εδώ πέρα;

Ο γιατρός το απόκλειε απολύτως πως ήταν απ' το μεθύσι. Η σειρά των σκέψεών του ήταν έτσι: Αν σκόνταφτε μεθυσμένος στο πηγάδι, θα 'πεφτε φυσικά με το στήθος, με τα μούτρα. Στο στήθος όμως δεν είχε κανένα χτύπημα, ούτε μια γρατσουνιά στο πρόσωπο. Η εξέταση του πτώματος έδειχνε πως το θανατηφόρο χτύπημα το 'χε δεχτεί πίσω στο κεφάλι. Ύστερα απ' αυτό το χτύπημα, που θα 'πρεπε να 'ναι μέσα στο πηγάδι, στο εσωτερικό τοίχωμά του, έπεσε ολόισιος στο βάθος του πηγαδιού και τον βρήκαν εκεί, σα να καθόταν. Φαινόταν έτσι ολοκάθαρα πως κάποιος τον έσπρωξε από μπρος, στο στήθος και τότες έπεσε προς τα πίσω, με την πλάτη, πάνω στο σκέπασμα, το τσάκισε με το βάρος του και κατρακύλησε μέσα. Τα παραπέρα δεν ήταν δική του δουλειά. 

Ο ανακριτής, αυτός πήγαινε παραπέρα. Αυτός πίστευε απόλυτα πως ήταν έγκλημα. Χρειαζόταν εδώ ένα δεύτερο χέρι για να γίνουν όπως γίναν τα πράγματα -και στενοχωρούσε τον αστυνόμο μας ζητώντας του στοιχεία. Για να του κάνει κι αυτός το χατίρι έπιασε όλους τους αλήτες και κλεφτοκοτάδες πού 'χαμε στην κωμόπολη -δεν ήταν και πολλοί- και τους τράβηξε ένα χέρι ξύλο, μα τ' αποτελέσματα ήτανε πάλι μηδέν.

Η ανάκριση δεν μπορούσε να προχωρήσει. Οι συζητήσεις ανάμεσα στις αρμόδιες αρχές και μες στην κωμόπολη -πώς πήγε ο χριστιανός κι έπεσε μέσα- κρατήσαν μερικές μέρες ακόμη, ύστερα ο φάκελος της ανάκρισης κλείστηκε, κλείστηκε και το πηγάδι με καινούριο σκέπασμα στερεότερο κι ο Συρεγκέλας παραδόθηκε στην αιώνια λήθη. Και "το μνημόσυνόν του ετάφη μαζί του", όπως λεν οι ψαλμοί. 

Δυο άνθρωποι μόνο μέσα στην κωμόπολη δεν το ξεχάσανε τόσο γρήγορα το χαμό του. Ο ένας ήταν ο αστυνόμος. Απάνω στην ώρα που περίμενε την προαγωγή του πήγε κι αυτός ο χριστιανός και του πνίγηκε. Και σα να το 'κανε επίτηδες για να τον στενοχωρήσει και να τον βλάψει, δεν άφησε πίσω του κανένα χνάρι. Ο δικαστής με την ιδέα που του κόλλησε στο κεφάλι πως ήταν έγκλημα, έφτασε μια μέρα να του μιλήσει προσβλητικά. Κι ο διοικητής χωροφυλακής του νομού πού 'τανε μπροστά, κούνησε το κεφάλι του και δεν είπε τίποτα. Καταπικράθηκε ο αστυνόμος μας μ' αυτή την υπόθεση. 'Aνθρωπος χάθηκε, μπροστά στα μάτια του, που λέει κι ο λόγος, ακέριος άνθρωπος κι ας ήταν και Συρεγκέλας και να μην μπορεί να βοηθήσει καθόλου να προχωρήσει κάπως ή ανάκριση, δεν ήταν καθόλου τιμητικό γι' αυτόν και μπορούσε και την προαγωγή του να δυσκολέψει, έτσι που γίναν τα πράγματα. Και που κλείστηκε ο φάκελος, αυτός δεν ησύχασε -και μ' όλο το δίκιο του. 

Ο άλλος ήταν ο Θοδωράκης -κι αυτός με το δίκιο του. Σπουδαία συμφέροντα δικά του δεθήκανε μ' αυτόν τον πνιγμό και με το μυστήριο που τον σκέπαζε. Αν ο Θοδωράκης, όταν σταμάτησαν όλοι -κι αστυνόμος κι εισαγγελέας κι ανακριτής και σηκώσαν τα χέρια, έβγαινε τότε αυτός και τους το 'δειχνε πώς είχαν γίνει τα πράγματα, έτσι κι έτσι, ορίστε κύριοι και τους έβαζε τα γυαλιά -είναι ολοφάνερο πως δεν πρόκειται εδώ για τιμή και για δόξα μονάχα, άλλαζε η ζωή του μεμιάς, άλλαζαν όλα. 

Είχε τότες ο Θοδωράκης δυο χρόνια που το τελείωσε το γυμνάσιο. Το τελείωσε με άριστα κι οι δασκάλοι συμβουλέψανε τον πατέρα του να το στείλει το παιδί στο πανεπιστήμιο, αφού τά 'παιρνε έτσι τα γράμματα. Ο πατέρας του δεν μπορούσε να το κάνει, δεν είχε τις δυνάμεις, είπε. Μα κι ο Θοδωράκης δεν είχε μεγάλη λύπη γι' αυτό. Πήρε το περίφημο απολυτήριο απ' το γυμνάσιο και του 'φτανε. Καμάρωνε και περίμενε το διορισμό του σε θέση γραφέως στα γραφεία της Επαρχίας, όπως υποσχέθηκε στον πατέρα του ένας βουλευτής του νομού. Ο διορισμός του αργούσε να 'ρθεί, ο Θοδωράκης καμάρωνε ακόμα και περίμενε πάντα. Ο πατέρας του είχε μαγαζί στο παζάρι, μικρομάγαζο θα πεις, νοικοκύρης άνθρωπος λογιαζόταν ωστόσο, μέσα στους νοικοκυραίους της κωμόπολης. Κι είχε και σπίτι δικό του -ο πατέρας του. Και το 'χε κι ο Θοδωράκης τ' απολυτήριο απ' το γυμνάσιο. Και την είχε και τη δημοσιοϋπαλληλική καριέρα στο χέρι. Και στραβοκοίταζε λοιπόν τα κορίτσια με την υπεροψία γαμπρού περιζήτητου, που θα διάλεγε βέβαια το καλύτερο, όταν θα 'θελε αυτός -και θα 'σκαζε τότες από τη ζήλια της η Δέσποινα του Δημούλη, πού 'τανε φτωχής σειράς και μαγαζί δεν είχε ο πατέρας της κι ούτε θα 'πρεπε να ονειρεύεται βέβαια να παντρευτεί μ' έναν δημόσιο υπάλληλο. Για την ώρα, ψυχή και ζωή του βουλιάζανε σιγά-σιγά στο τέλμα της απραξίας.

Αυτός καθόλου δεν πίστευε πως εβούλιαζε κι ας είχε περάσει χρόνος ακέριος, ένας χρόνος ακέριος. Τ' άριστα ξεχάστηκε, ο διορισμός ακόμα δεν ήρθε. Τον έστειλε τότε ο πατέρας του και στην πρωτεύουσα του νομού τους να κοιτάξει και μοναχός του τι μπορούσε να κάνει. Πήγε, έμεινε και κει δυο-τρεις μήνες και καμάρωνε και γι' αυτό που βαφτίστηκε και πρωτευουσιάνος -ας είναι και στην πρωτεύουσα του νομού. Βάφτισε και τον αντρισμό του σ' ένα πορνείο της πόλης και καμάρωνε και γι' αυτό -κι ας απόμειναν διψασμένα και ψυχή του και σάρκα. Έδωσε κι εξετάσεις για τη σχολή τηλεγραφητών -δημόσια θέση κι αυτή- και καμάρωνε και γι' αυτό, που πέτυχε -κι ας τον είχανε βγάλει υπεράριθμο κι απόμεινε πάλι χωρίς τη θέση. 'Aλλο τίποτα αντάξιο με τα δικά του προσόντα δεν μπόρεσε και στην πρωτεύουσα του νομού τους να βρει, ξαναγύρισε στην κωμόπολη. Δεν ήταν νικημένος, δεν ανησυχούσε καθόλου. Είχε πάρει τον αέρα του πρωτευουσιάνου, είχε ένα κασκόλ μεταξωτό στο λαιμό του και το 'δενε κόμπο, όπως είδε και το δένανε τότε στην πρωτεύουσα του νομού τους, φορούσε πάντα τη γραβάτα του και του φαινόταν εξαιρετικά ευγενικό να βγάζει διαρκώς το μαντήλι του, να φτύνει μέσα κι ύστερα να σκουπίζει ωραία-ωραία τα χείλια του. Και τ' απόγευμα στο καφενείο, που περνούσε τις άνεργες ώρες του, εκτός από τις εφημερίδες, έφερνε εκεί και διάβαζε τ' αγαπημένα του αστυνομικά μυθιστορήματα -ως αργά το βράδυ.

Στην αρχή, τα διάβαζε μονάχα από κάποια συνήθεια που τ' απόμεινε από το σχολειό με τα γράμματα και τα βιβλία, με το πιο πολύ για να φαίνεται πως ήτανε σπουδαγμένος, να τον βλέπουν όλοι στο καφενείο σκυμμένον στο διάβασμα. Ύστερα, σιγά-σιγά κι όσο βούλιαζε, έβρισκε σ' αυτά τα μυθιστορήματα κάποιο αντιστάθμισμα στην αθλιότητα της ζωής του. Το βράδυ, μονάχος του μπορούσε να ονειρεύεται για τον εαυτό του κάποιο τέτοιο κατόρθωμα σαν αυτά που διάβαζε, ένα ανδραγάθημα που θα τους ξάφνιαζε όλους, την εξόντωση μιας σπείρας κακοποιών, που απειλούν την κωμόπολή τους, τη σωτηρία ενός ανθρώπου που κινδυνεύει από κάποιο μαύρο χέρι. Και θα το μάθαινε τότε κι η Δέσποινα, θα το μάθαιναν κι οι άλλοι και τρέχανε βέβαια να του δώσουν μια καλή, μια πολύ καλή θέση γραφέως. Δε θα πρέπει ωστόσο να παραλείψω εγώ που τα γράφω, να το καθαρίσω καλά πως όλο αυτό για το Θοδωράκη δεν ήταν καθόλου ένα πάθος που τον είχε υποτάξει, πως δεν ήτανε δηλαδή τ' άρρωστο παραλήρημα ενός μυστικοπαθούς και φαντασιόπληκτου. Ήταν απολύτως υγιής ο Θοδωράκης. Λίγο ψέμα χρειαζότανε μόνο να γλυκαίνεται η καρδιά του το βράδυ, μια μικρή φαντασία, ακίνδυνη πέρα για πέρα. Και δεν πρέπει και τούτο ακόμα να παραλείψω να πω, πως μέσα σ' αυτή τη φαντασία με τα κατορθώματα τ' αστυνομικά, υπήρχε πάντα και κάτι που δεν ζητούσε ανταμοιβή κι αναγνώριση, υπήρχε δηλαδή λίγη αγάπη, κάποια έφεση για το καλό. Όχι υπερβολές -μετρημένα πράματα κι εδώ. Τόση μόνο χρειαζότανε για να βαστιέται και να τρέφεται κάπως η ιδέα της εξαιρετικότητας πού 'θελε να 'χει για τ' άτομό του. 

Στο δεύτερο χρόνο, ο πατέρας του ντρεπότανε πια να τον βλέπει να κάθεται έτσι ακαμάτης και να σέρνεται άπραγος από μέρα σε μέρα, ατελείωτες μέρες. Κι ανησυχούσε. Στην κωμόπολη βρισκόταν ένα τυπογραφείο που το κράταγε ο Πραξιτέλης, ο επιλεγόμενος Ζιάμπας, μανιώδης περιστερά και τερατολόγος ασύγκριτος φανταστικών παιδεραστικών του θριάμβων, αγαθότατος κι εντιμότατος άνθρωπος κατά τ' άλλα, ο ελληνοπρεπέστατος Πραξιτέλης και βαρβαρικότατος Ζιάμπας. Είχε μέσα στο τυπογραφείο μαύρα πλαίσια για τ' αγγελτήρια των θανάτων που τοιχοκολλούσαν στις πόρτες και τα τηλεγραφόξυλα, λίγα γράμματα καλλιγραφικά για τα επιχρυσωμένα με βαράκι αγγελτήρια των ευτυχισμένων γάμων, δυο-τρεις κάσες στοιχεία, μερικά συρτάρια κεφαλαία, μια μικρή μηχανή και μια παλιά ποδοκίνητη "Βικτώρια".

Ο πατέρας του Θοδωράκη πήγε και μίλησε με τον Πραξιτέλη. Του 'πε για το διορισμό που δεν πίστευε πια πως θα 'ρχόταν, του 'πε για το μαγαζάκι που δεν τους χωρούσε να ζήσουν κι οι δυο τους, πατέρας και γιος, νοικοκυρεμένα πράματα, τα μιλήσανε και τα συμφωνήσανε μια χαρά. Να πήγαινε ο Θοδωράκης να μάθει την τέχνη. Κι είχε σχέδια ο Πραξιτέλης, βαρέθηκε πια και κουράστηκε -του το 'δινε αργότερα το τυπογραφείο, να ζήσει σαν άνθρωπος, να προκόψει. Καταχάρηκε ο γέρος. Το 'πε του Θοδωράκη με τρόπο, πως θα 'πρεπε κάτι να κάνει, έστω και προσωρινά, όσο να δούνε τι θα γίνει μ' αυτή τη θέση, να μην κάθεται ακαμάτης.

Έτσι, άρχισε ο Θοδωράκης και πήγαινε στο τυπογραφείο. Στην αρχή, πήγαινε μόνο τ' απογεύματα και δούλευε πάντα με το σακάκι και με τη γραβάτα, να φαίνεται ολοκάθαρα πως δεν ήτανε εργάτης, μεροκαματιάρης αυτός, βοήθαγε μόνο, περνούσε την ώρα του εκεί σ' αυτή τη δουλειά, πού 'ναι κι αυτή με τα γράμματα, περιμένοντας πάντοτε το διορισμό του στη δημοσιοϋπαλληλική του θέση, τη μόνη που ταίριαζε στην αξία του. Αν τύχαινε μάλιστα να πρέπει να καθίσει στο μικρό τραπεζάκι, δίπλα στη τζαμαρία, να τον βλέπουν από το δρόμο, για να κοιτάξει τα τυπογραφικά λάθη σε κανένα δοκίμιο, ήταν σχεδόν ευτυχισμένος. Ύστερα, πήγε και το πρωί, έβγαλε κάποτε τη γραβάτα, το 'βγαλε επιτέλους και το σακάκι. Ο Πραξιτέλης του 'δωσε μεροκάματο. Κι ησύχασε κι ο πατέρας του. 

Ο ίδιος ούτε τη δέχτηκε τη μοίρα του να γίνει εργάτης, ούτε την απαρνήθηκε να σηκωθεί και να φύγει, να προσπαθήσει να την αλλάξει. Έμεινε κει περιμένοντας . Έμεινε με την ιδέα της εξαιρετικότητας για τ' άτομό του και με τ' όνειρο της θέσης γραφέως, της επικράτησης και της γενικής αναγνώρισης. Από καιρό σε καιρό, ξαναγίνονται ενέργειες για τη θέση, κάποτε φαίνεται κάτι να προχωρεί, έρχεται ένα γράμμα απ' την Αθήνα, ανανεώνεται μια υπόσχεση, πλησιάζουν οι εκλογές, αναρριπίζεται η ελπίδα, κρατιέται η φωτιά. Στο μεταξύ, τ' αστυνομικά κατορθώματα γυρίζουν κι αυτά το βράδυ στο νου του -κρατιέται η φωτιά κι από κει. Με λιγότερη χαρά τώρα και με κάποια αλλαγή που γίνηκε σιγά-σιγά και χάθηκε από μέσα η αγάπη, χάθηκε ολότελα εκείνη η μικρή έφεση για το καλό, που λέγαμε. Αν δηλαδή στο τέλος μιας τέτοιας φανταστικής ιστορίας που τ' αρέσει πάντοτε να σκαρώνει, είναι ένα κορίτσι που το σώζει, τώρα που το κορίτσι πρέπει στο τέλος να τον παντρεύεται και να του χαρίζει την ομορφιά του και τη μεγάλη του προίκα, την ευτυχία. Κι αν είναι ένας γέρος, πρέπει να 'ναι ένας ζάμπλουτος γέρος που υιοθετεί στο τέλος το Θοδωράκη...

Ο χαμός του Συρεγκέλα τον αναστάτωσε. Μέσα απ' το τέλμα όπου βάδιζε, είδε το μυστήριο αυτού του χαμού σαν ένα κλαδί γερμένο πάνω του, ν' αρπαχτεί να πιαστεί. Και πιάστηκε, μ' όλο το πάθος της ανομολόγητης απελπισίας του. Από δω ήταν η έξοδος. Τι είδους έξοδος μπορούσε να 'ναι μήτε το σκέφτηκε μήτε κι ήθελε να σκεφτεί. Ήταν η έξοδος.

Στο τυπογραφείο πήγαινε κάποτε ο αστυνόμος τ' απογεματάκι και πίνανε καφέ με τον Πραξιτέλη. Ήταν ο άνθρωπος που του χρειαζόταν αυτή τη στιγμή. Του πρωτομίλησε για τον Συρεγκέλα τις μέρες που τον είχαν χαμένο και πίστευαν όλοι, κι ο αστυνόμος μαζί, πως κάπου είχε φύγει.

"Είναι δω", είπε ο Θοδωράκης κατηγορηματικά. "Θα το δείτε."

"Και πώς είναι δω;", ρώτησε ο αστυνόμος.

Ο Θοδωράκης δεν καταδέχτηκε ν' απαντήσει, χαμογέλασε μόνο με σημασία.

Η δικαίωση δεν άργησε να 'ρθει, πανηγυρική, με το πτώμα που βρέθηκε στο πηγάδι.

"Και πώς το κατάλαβες;", ρώτησε ο αστυνόμος, όταν ξαναπήγε στο τυπογραφείο.

Ο Θοδωράκης είδε πως έφτασε η ώρα. Ο Πραξιτέλης έλειπε εκείνο το απόγεμα. Σταμάτησε τη στοιχειοθέτηση, ακούμπησε τον αγκώνα του στην κάσα, γέλασε πάλι εκείνο το γεμάτο σημασία χαμόγελό του κι εξήγησε στον αστυνόμο τα στοιχεία που τον είχαν κάνει να πιστεύει πως ο Συρεγκέλας -νεκρός, ζωντανός, άλλο ζήτημα- ήταν εκεί.

"Σπουδαίος άνθρωπος είσαι εσύ", είπε ο αστυνόμος. "Σωστός ντετέκτιβ."

Ήταν οι μέρες της μεγάλης του στενοχώριας με την ανάκριση που δεν προχωρούσε και με κείνον τον ανακριτή που τον ζόριζε και τον ντρόπιαζε, ηλικιωμένον άνθρωπο. Ήθελε κάποιον να μιλήσει γι' αυτά, να ξεδώσει κι αυτό το παιδί ήταν ο μόνος άνθρωπος που θα τον ένιωθε. Του μαρτύρησε λοιπόν τον βαθύ καημό που τον έκαιγε μ' αυτήν την καταραμένη υπόθεση, δεν του 'κρυψε την ανησυχία του για την επαγγελματική του θέση και την προαγωγή που περίμενε. Ο Θοδωράκης πήγε και κάθισε δίπλα του. Εκεί του μαρτύρησε τότε κι αυτός το μεράκι του, πως ήταν δηλαδή κρυφός ντετέκτιβ, από μοναχός του, για λογαριασμό του, τουλάχιστον για την ώρα και για κέφι δικό του. Κι απ' αυτή την υπόθεση, είπε, ποτέ δε θα ησύχαζε αν δεν φτάσει στο τέλος, να βρει την αλήθεια. Ήξερε τις ανακρίσεις, την έκθεση του γιατρού, κάθε στοιχείο που ξέραν κι αυτοί κι είχε κι άλλα δικά του, όλα σημειωμένα με σειρά και τάξη σ' ένα τετράδιο.

"Τς, τς, τσου", έκανε ο αστυνόμος. "Ντετέκτιβ..."

Το ίδιο βράδυ, ο Θοδωράκης πήρε το τετράδιο και πήγε στο γραφείο του αστυνόμου. Κλείσανε την πόρτα, καθίσαν οι δυο τους, τα βάλανε κάτω. Ο Θοδωράκης του 'δειξε ολοκάθαρα το λάθος του να πιστεύει πως ο Συρεγκέλας έπεσε μεθυσμένος. Αποκλείεται.

"Και λοιπόν; Έχει δίκιο ο δικαστής να πιστεύει πως τον ρίξανε μέσα; Πού μπορείς να το στηρίξεις;"

"Λάθος έχει κι αυτός. Έχουμε όλα τα στοιχεία. Κι όλα, όλα τα δείχνουν πως αποκλείεται."

"Τότε;"

"Ο Συρεγκέλας στεκόταν κοντά στο πηγάδι. Δεν ήτανε μεθυσμένος. Στάθηκε εκεί γιατί κάτι κοιτούσε, ορθός, με τις πλάτες γυρισμένες στο πηγάδι. Τι κοιτούσε -καμιά σημασία δεν έχει για την υπόθεση. Και τότε, κάτι έγινε εκεί στην πλατεία. Κάτι είδε, φοβήθηκε, έτρεξε να φύγει, έκανε πίσω, έπεσε με την πλάτη στο σκέπασμα. Το 'σπασε, κατρακύλησε μέσα. Ο γιατρός έχει δίκιο. Ως εδώ μονάχα, πως δεν ήταν από το μεθύσι. Μα δεν ήταν κι έγκλημα. Κάτι άλλο. Που δεν είχε σχέση μ' αυτόν τον ίδιο. Κάτι άλλο που δεν το ξέρουμε."

Ο αστυνόμος άκουγε με το κεφάλι σκυμμένο.

"Και τι θα μπορούσε να 'ναι αυτό; Τίποτα δεν έγινε εκείνη τη νύχτα στην κωμόπολή μας. Κανένας δεν ήτανε, κανένας δεν πέρασε εκείνη την ώρα απ' την πλατεία. Αυτό το ξέρουμε σίγουρα."

"Εδώ δεν έγινε τίποτα. Και γι' αυτό έχει λάθος ο δικαστής να πιστεύει πως ήταν έγκλημα. Έγινε όμως αλλού. Έγινε ένας φόνος στην πόλη, δυο ώρες πριν από το πνίξιμο του Συρεγκέλα, κατά τις εννιά το βράδυ. Ο φονιάς αποκαλύφτηκε ποιος ήταν, μα ποτέ δεν πιάστηκε. Έφυγε την ίδια ώρα απ' την πόλη. Με τα πόδια είναι ακριβώς δυο ώρες ίσαμε δω, την ώρα δηλαδή που ο Συρεγκέλας ο δικός μας στεκότανε κοντά στο πηγάδι. Την ίδια νύχτα, κατά τις δέκα έγινε μια μικρή ληστεία στο δρόμο, κάπου πέντε χιλιόμετρα από δω. Λήστεψαν ένα ιδιωτικό αυτοκίνητο. Οι ένοχοι ποτέ δεν πιάστηκαν. Ορίστε λοιπόν πως έγινε κάτι εκείνη τη νύχτα."

"Και τι σχέση μπορεί να 'χουν αυτά τα περιστατικά;"

"Αυτό δεν το ξέρω ακόμα ακριβώς. Κι ο φονιάς κι αυτοί που ληστέψανε τ' αυτοκίνητο, το φυσικότερο απ' όλα θα 'τανε να 'χουν περάσει από δω. Εκείνη την ώρα ακριβώς, κατά τις έντεκα. Μ' ένα απ' αυτά τα δυο σχετίζεται ο θάνατος του Συρεγκέλα, ο πνιγμός του. Πώς ακριβώς, δεν το ξέρω. Μα θα το βρω. Θα το βρω μια μέρα, όσος καιρός κι αν περάσει."

Ο αστυνόμος δεν είπε εκεί πως βέβαια θα 'τανε πολύ ενδιαφέρον, μα τον ίδιο δεν τον ένοιαζε τόσο τι θα γινόταν μια μέρα. Για το τώρα βιαζόταν αυτός -και για το τώρα δεν έβγαινε τίποτα απ' τα στοιχεία του Θοδωράκη. Αναγνώριζε ωστόσο πως αυτό το παιδί είχε το διάβολο μέσα του, όλο το οικοδόμημα των συλλογισμών του ήτανε σοφά στηριγμένο πάνω στα στοιχεία που είχε κι η ανάκριση. Μέσα σε μια υπόθεση μεγαλύτερη, πιο σπουδαία, το πνίξιμο του Συρεγκέλα δεν ήταν πια ένα μυστήριο ανεξήγητο μα απλούστατα ένα μυστικό, ένα πρόβλημα για λύση μέσα σ' αυτή τη μεγαλύτερη υπόθεση που τα νήματά της φτάναν πέρα απ' την κωμόπολη. Κλείσανε το τετράδιο. Του 'σφιξε με θέρμη και μ' αληθινή συμπάθεια τα χέρια:

"Θα το βρεις, του λέει. Έχεις μυαλό, Θοδωράκη μου εσύ... Θέλεις να μου κάνεις μια έκθεση; Να κάθεται εκεί, στο αρχείο. Πού το ξέρεις μια μέρα τι γίνεται..."

Ο Θοδωράκης του 'δωσε σε λίγες μέρες την έκθεση. Ο αστυνόμος την έβαλε στο αρχείο. Φυσικά, για την υπόθεση την ίδια δεν είπε τίποτα σε κανέναν. Μα για το Θοδωράκη το 'χε και το 'λεγε από τότες σ' όλο τον κόσμο για την εξυπνάδα αυτουνού του παιδιού -κι ορθογραφία να δεις, αδερφέ μου- και θα το δούνε, δεν θα μείνει αυτός στο τυπογραφείο. Έχει μέλλον αυτός -θα το δούνε.

Από τότε, τον μάθαν τον Θοδωράκη και τον λέγαν Ντετέκτιβ, Θοδωράκης ο Ντετέκτιβ. Δεν τον πείραζε καθόλου. Από τη μεριά του μπορούσε να 'ναι περήφανος πως η μυστική του έκθεση βρισκόταν πια μέσα στα χαρτιά της αστυνομίας, περιμένοντας τη συνέχεια που υποσχέθηκε ο ίδιος στον εαυτό του. Και μπορούσε να χαίρεται επίσης, για μια τέτοια υπεύθυνη αναγνώριση της μεγάλης αξίας του, για τη διαφήμιση που του 'κανε ο αστυνόμος και να μην το δέχεται ακόμα πως ήταν τελεσίδικα εργάτης του Πραξιτέλη.

Ο διορισμός στη θέση γραφέως αργούσε πάντα να 'ρθει. Ο πατέρας του πέθανε κι έπαψε από καιρό να υπάρχει το μικρό μαγαζί στο παζάρι, για να τον λογαριάζουν κι αυτόν νοικοκύρη. Η Δέσποινα παντρεύτηκε αργότερα μ' έναν άλλον. Ο αστυνόμος πήρε κάποτε την προαγωγή του κι έφυγε απ' την κωμόπολη -χάθηκε ο αξιόπιστος μάρτυρας της μεγάλης αξίας του. Ο Θοδωράκης ωστόσο και τότε ακόμα δεν παραδέχτηκε τίποτα πως ήτανε τελειωμένο, δεν παραιτήθηκε από τίποτα -ούτε από τ' άλλα, ούτε από κείνο το μυστικό που περιμένει τη συνέχεια στ' αρχεία της αστυνομίας. Πιστεύει πάντα πως έχει δύο μεγάλα φτερά και μια αδικία της μοίρας του τα κρατάει κλεισμένα, όσο να 'ρθει και ν' ανοίξουνε καμιά φορά. Και τα παίρνει κάθε πρωί τα φτερά του, τα διπλώνει κάτω απ' το τριμμένο παλτό του και τραβάει στο τυπογραφείο γρήγορα-γρήγορα, σαν να 'ναι ένας δρόμος που βιάζεται να περάσει, να τελειώσει, να ξεμπερδέψει -τελευταία φορά σήμερα. Πλένει τα βράδυ με την ποτάσα τα χέρια του να φύγουνε τα μελάνια, που μπαίνουνε μέσα-μέσα στα νύχια και τραβάει σκυφτός, μουλωχτός, σαν ένοχος για τη μέρα που πέρασε και δεν άλλαξε τίποτα, για τη μέρα που θα 'ρθει και θα κάνει πάλι, θα τον ξανακάνει τον ίδιο δρόμο.

... Αν έρθετε καμιά φορά στην κωμόπολή μας, μπορείτε να τον γνωρίσετε με το πρώτο. Θα τον βρείτε κάπου εκεί κοντά στο μοναδικό της εμπορικό δρόμο, που σταματούν τα λεωφορεία, στα καφενεία που κάθονται και διαβάζουν τις εφημερίδες με τα καθαρευουσιάνικα άρθρα για τ' αθάνατο πνεύμα της ελληνικής φυλής, θορυβούνε με τα τάβλια και παίζουνε πρέφα. Θα τον γνωρίσετε αμέσως. Είναι ο γιος του μικρού μαγαζάτορα που γίνηκε εργάτης και δεν θέλει να το δεχτεί σαν οριστικό. Είναι ο Θοδωράκης με τ' απολυτήριο απ' το γυμνάσιο που δεν πήρε τη θέση γραφέως. Είναι ο κρυφός ντετέκτιβ με τα πολλά κατορθώματα, που δεν το 'βρηκε ακόμα το φοβερό μυστικό πώς γίνηκε τότε και πνίγηκε στο πηγάδι εκείνος ο έρημος άνθρωπος, δίχως όνομα καν, με παρατσούκλι μονάχα -μια υπόθεση μεγαλύτερη, σπουδαιότερη, που τα νήματά της φτάναν πέρα απ' την κωμόπολη...

Και περνούνε τα χρόνια. Δεκαπέντε από τότες. Έγινε κι ο πόλεμος, τελείωσε κι ο πόλεμος, έγιναν και τ' άλλα που γινήκανε στην Ελλάδα, τελειώσαν και τ' άλλα. Ο Θοδωράκης δεν πήγε από δω, δεν πήγε από κει -ήταν με τον εαυτό του. Τίποτα γι' αυτόν δεν έχει αλλάξει. Στο τυπογραφείο βρίσκεται πάντα. Δεν είναι πια τ' αγαθού Πραξιτέλη. Πριν το πουλήσει, του 'πε του Θοδωράκη για τα σχέδια που κάναν με τον πατέρα του να του το δώσει αυτουνού. Δεν θέλησε να το πάρει, δεν ήταν έμπορος και, το πιο σπουδαίο, δεν ήταν καθόλου σίγουρο πως θα 'μενε στο τυπογραφείο για πάντα. Οι καινούριοι που το πήραν ιδέα δεν είχαν πως ο Θοδωράκης ήταν εκεί μέσα παραλίγο ιδιοκτήτης. Το 'χαν μεγαλώσει και τον είχαν κι αυτόν και δούλευε μέσα μαζί με τους άλλους εργάτες.

Η μικρή πολιτεία μεγάλωσε λίγο κι αυτή μέσα σ' αυτόν τον καιρό. Το παλιό κρασοπουλειό που πήγαινε ο Συρεγκέλας το γκρέμισαν κι ένα τρίπατο κτίριο από τσιμέντο υψώνεται εκεί -το ξενοδοχείο της κωμόπολης. Στη μικρή πλατεία τις βγάλαν τις πλάκες και τη στρώσανε μ' άσφαλτο. Και το πηγάδι χάθηκε ολότελα, λίγα δέντρα που μεγαλώσανε πια και δυο-τρία παγκάκια βρίσκονται εκεί, σε μια νησίδα με πρασινάδα στη μέση της πλατείας.

Μονάχα το σπιτάκι της Δέσποινας, το πατρικό της, απόμεινε απ' τα παλιά σ' αυτή την πλατεία και κάθεται τώρα, παντρεμένη, σ' αυτό. Δεκαπέντε χρόνια από τότες. Ο Θοδωράκης ποτές του δεν είχε περάσει από δω. Αν έφτανε κεί, έκανε πάντα ένα γύρο να το ξεφύγει, λοξοδρομούσε να μην περάσει.

Πέρασε απόψε χωρίς να το θέλει, ξεχάστηκε παραπατώντας και βρέθηκε ξαφνικά να 'χει φτάσει στην πλατεία. Κοίταξε γύρω του μια στιγμή. Το πρώτο που σκέφτηκε ήταν να φύγει, να τρέξει να φύγει πάλι από κει. Είναι αργά, περασμένα μεσάνυχτα, η μικρή πολιτεία κοιμάται, κανένας δεν είναι στο δρόμο, το σπίτι της Δέσποινας είναι κατάκλειστο -γιατί να κρυφτεί; Στάθηκε, κοίταξε γύρω του. Κατακάθαρη νύχτα του καλοκαιριού. Η μικρή πλατεία λαμποκοπάει παράξενα μέσα στο νυχτιάτικο φως. Τραβήχτηκε παραπίσω, στη μέση της πλατείας με τη νησίδα και στάθηκε κει κάτω απ' τα δέντρα. Δεν ακούγεται τίποτα, τίποτα δε σαλεύει. Είναι σαν όνειρο ύστερα από δεκαπέντε χρόνια να ξαναβρίσκεται εδώ. Κι είναι σαν θέατρο εδώ, με τα σπίτια αντίκρυ και γύρω και μοιάζουνε ψεύτικα -σκηνικά μπογιατισμένα κόκκινο και γαλάζιο. Το σπίτι της Δέσποινας εκεί πού 'ναι και τώρα, φάτσα μπροστά του. Αριστερά, εκεί που τώρα βρίσκεται το τρίπατο κτίριο, το κρασοπουλειό που πήγαινε ο Συρεγκέλας. Οι πλάκες που πρέπει ν' ασπρίζανε τότε, κάτι τέτοιες νύχτες, να λαμποκοπούσαν σαν αυλή μαρμάρινου παλατιού. Όλα σαν ένα θέατρο. Κι η σιωπή. Και περιμένουν όλα ν' αρχίσει η παράσταση. 

Και νάτος... Βγήκε. Φεύγει απ' το κρασοπουλειό του. Τέτοια ήταν κι η νύχτα που πνίγηκε. Είναι γραμμένο κι αυτό στο τετράδιο. Πανσέληνος ήταν και τότε, η στρογγυλοφέγγαρη φωτοχυσία. Έντεκα η ώρα, όπως πάντα. Είναι μεθυσμένος, όπως πάντα -μήτε σταλιά παραπάνω. Παραπατάει λιγάκι σα να λικνίζεται πάνω στα βήματά του, σα να τα χαίρεται. Προχωρεί μέσα απ' την πλατεία. Τώρα βρίσκεται κοντά στο πηγάδι: Ήταν εδώ, ακριβώς εδώ που στέκεται τώρα κι ο Θοδωράκης, κάτω απ' αυτό το παγκάκι. Απόμεινε τότες εκεί, ορθός δίπλα στο πηγάδι, κοιτάζει γύρω του τη μαγεμένη νύχτα. Εδώ το τετράδιο σταματάει.

Πάλι η παράσταση...

Μέσα στην ησυχία εκείνης της νύχτας, ακούγονται από το δρόμο κι όλο κοντεύουν, έρχονται κατά κει, βήματα βιαστικά, ρυθμικά, ένας κρότος ξερός, κοφτός απάνω στο δρόμο. Μια γυναίκα. Ήταν η Δέσποινα του Δημούλη. Έντεκα κι είκοσι ακριβώς και γύριζε από τη θεια της που γιόρταζε. Έντεκα κι είκοσι, το θυμόταν, είχε πει, πολύ καλά. 

Ξαναρχίζει το τετράδιο. 

Στην ανάκριση, τη Δέσποινα δεν την φώναξαν καθόλου, δεν το ξέρανε πως τον είχε δει που στεκότανε στο πηγάδι. Στο Θοδωράκη, πολύ αργότερα, τά 'χε πει και τά 'γραψε κι αυτά στο τετράδιο, μα δεν τους έδωσε σημασία, δεν σκέφτηκε τότε πως μπορεί να 'χουν σχέση με την υπόθεση, δεν το φαντάστηκε ποτέ πως μπορούσε να 'χουνε σχέση.

"Είδα μια σκιά και στεκόταν δίπλα στο πηγάδι", του 'χε πει τότες η Δέσποινα. Νόμιζα πως ήσουν εσύ."

Όχι, δεν ήταν αυτός. 

"Και γιατί να μην είσαι; Εγώ σ' αγαπούσα -και το 'ξερες. Και τι με πείραζε εμένα που δεν την πήρες τη θέση; Εγώ ήμουν φτωχή."

Το τετράδιο κόβεται πάλι.

Ο Συρεγκέλας ήταν αυτός που στεκόταν εκεί, ορθός δίπλα στο πηγάδι, μια τέτοια νύχτα μαγεμένη σαν απόψε. Στεκόταν -άκουγε τα βήματα που κοντεύαν. Έμεινε εκεί -να ιδεί τη γυναίκα. Πρόβαλε σε λίγο στην άκρη του σκηνικού, πέρασε απέναντι μπροστά απ' τα σπίτια, ψηλή, λιγνή, όπως ήταν η Δέσποινα τότε, σαν ψεύτικη κι αυτή μέσα σε κείνο το φως. Μπήκε σπίτι της. Στ' απάνω πάτωμα, δεξιά, στο δωμάτιο που κοιμόταν αυτή, το παράθυρο φωτίστηκε. Η σκιά της γυναίκας πηγαινοήρθε μες στο δωμάτιο, έπεσε πάνω στο παράθυρο καναδυό φορές. Αυτός απόμεινε εκεί. Απόμεινε εκεί να τη χαίρεται ο Συρεγκέλας αυτή τη σκιά, να την περιμένει να πέσει ξανά στο παράθυρο.

Ο Θοδωράκης χαμογέλασε. Νάτο πως είχαν σχέση. Να, γιατί στεκόταν εκεί, τι κοιτούσε.

Πάλι το τετράδιο:

"Όταν έσβησα το φως", είχε πει η Δέσποινα, "κοίταξα κρυφά πίσω απ' την κουρτίνα, να μη φαίνομαι. Ήταν ακόμη εκεί πέρα, στεκόταν, δεν έκανε τίποτα. Ξανακοίταξα άλλη μια φορά. Ήθελα να 'σουν εσύ..."

Εδώ κλείστηκε το τετράδιο -δεκαπέντε χρόνια τώρα. Εδώ κλείστηκε, κομποδέθηκε και του Θοδωράκη η ζωή. Κοίταξε γύρω του -τ' όνειρο σκόρπισε, είναι ένας τόπος πεντάξενος αυτός εδώ γύρω, μέσα στο κρύο φως του φεγγαριού. Η παράσταση τέλειωσε μονομιάς, τα σκηνικά χάθηκαν, οι πλάκες, η μαρμάρινη αυλή, δεν είναι κανένας εδώ. Κανένα φως δεν είναι πια σ' αυτό παράθυρο να σταθεί κι αυτός να το περιμένει, να ιδεί τη σκιά που πηγαινοέρχεται μέσα. Δεν υπάρχει πια καμιά Δέσποινα σε κείνο το σπίτι, σ' αυτή την πόλη, πουθενά δεν υπάρχει. Ένας λυγμός πνιγμένος, καταχωμένος, κρατημένος δεκαπέντε χρόνια ξέσπασε, λύθηκε:

"Δέσποινα..."

Έβαλε τα χέρια στο πρόσωπό του, έγειρε πίσω, σωριάστηκε πάνω στον πάγκο -να κλάψει. Το κάθισμα έτριξε από το βάρος του κορμιού του -τινάχτηκε ορθός, κατάπληκτος, σα χαμένος. Η λύπη χάθηκε μονομιάς, ο λυγμός σταμάτησε πριν ξεσπάσει. Μοναχά ο νους του παίρνει μπροστά ξαφνικά και δουλεύει -πηδάει πίσω, ξαναγυρίζει, πάλι πίσω, με μιαν ασφάλεια απόλυτη μέσα σ' ένα ίλιγγο ταχύτητας. Κι ολότελα ξαφνικά ξανασταματάει -μια μηχανή ρυθμισμένη μ' ακρίβεια πάνω σε κείνο το τρίξιμο του πάγκου. Δεν έχει πιο πέρα -πιο πέρα δεν έχει τίποτα.

Νάτο λοιπόν. Έτσι είχε γίνει. Έτσι είχε γίνει και τότε. Έτσι είχε βάλει και κείνος μέσα στα χέρια το πρόσωπό του με το φως που σβήστηκε στο παράθυρο, έκανε πίσω να καθίσει να κλάψει. Δεν ήταν ο πάγκος, ήταν το σκέπασμα, σάπιο. Κατρακύλησε μέσα.

Κανένα μυστικό δεν υπάρχει εδώ πέρα, εγκλήματα, νήματα που φτάνουμε τόσο μακριά, φόνοι ληστείες. Δεν υπάρχει καμιά δικαίωση, καμιά συνέχεια και κανένας θρίαμβος που το βρήκε. Μια νιότη χαμένη, μια ζωή που παραπλανήθηκε κι ένα όνειρο ψεύτικο, που τώρα το ξέρει, ποτές δεν το πίστεψε... Ξανακάθισε στο παγκάκι, ξανάβαλε το πρόσωπο μέσα στα χέρια κι άφησε τώρα τα δάκρυα να τρέχουν, χωρίς λυγμό, μια ταπεινή συντριβή -τελειωτική. 

Βήματα αργά, βαριά ακουστήκανε κι ερχότανε κατά την πλατεία. Ανατρίχιασε. Πώς πήγε ο νους του πως ξαναγύρισε εκείνος; Ανασήκωσε το κεφάλι και κοίταξε. Ήταν ο αστυνόμος μας, που τελείωνε τη νυχτερινή του περιπολία. Αυτός ιδέα δεν είχε για τη μεγάλη αξία του Θοδωράκη. Στάθηκε, τον κοίταξε μια στιγμή, τον γνώρισε πως ήταν εκείνος ο ανόητος, ο τυπογράφος ο Θοδωράκης, ο επιλεγόμενος ντετέκτιβ και δεν το βρήκε καθόλου επικίνδυνο ή παράξενο που καθότανε στο παγκάκι -τράβηξε το δρόμο του. Ύστερα, δεν υπήρχε πια κανένα πηγάδι εκεί πέρα για να φοβάται το πάθημα του παλιού προκατόχου του με κάτι τέτοιους δυστυχισμένους, που τους πιάνει το παράπονο κάτι τέτοιες νύχτες και σωριάζονται όπου βρεθούνε και κλαίνε. Και εκεί, σε σας, ασφαλέστατα, κύριε Θόρντον Γουάιλντερ, στην ωραία μικρή σας πόλη και στην κωμόπολη τη δική μας. Μονάχα που εμείς, τέτοιαν ώρα -εσείς, η Δέσποινα, εγώ, έχουμε κλείσει πια το παράθυρο και δεν τους βλέπουμε, δεν τους ακούμε που πέφτουν απάνω στους πάγκους, κατρακυλούνε κάποτε στο θάνατο.


Στην αρχή δεν ήταν παρά σκόρπιες ειδήσεις του «αστυνομικού δελτίου», τοπικού κατά βάσιν ενδιαφέροντος: Αυστραλός λογιστής αποπειράθηκε να πυρπολήσει εργοστάσιο παραγωγής σοκολάτας. Ισπανόφωνη καθαρίστρια στο Λος Άντζελες έπνιξε και τα τρία της παιδιά με το ίδιο μαξιλάρι. Ουκρανός μαφιόζος προσήλθε αυθόρμητα στα κεντρικά της Ασφάλειας στο Κίεβο και ­ αφού ομολόγησε δεκατέσσερις φόνους ­ πήδηξε απ' το παράθυρο. Αυτά και άλλα παρόμοια συνέβαιναν γύρω στα τέλη Αυγούστου. 

Με την πάροδο των εβδομάδων, τα περιστατικά άρχισαν να πυκνώνουν και ν' αποκτούν, κυρίως, μαζικότερες διαστάσεις: στις δέκα Σεπτεμβρίου, το απογευματινό τσάι ενός γηροκομείου στα περίχωρα του Λίβερπουλ εξελίχθηκε σε ολονύχτιο σεξουαλικό όργιο, στην ένταση φυσικά που επέτρεπε η ηλικία των τροφίμων. Έξι ημέρες αργότερα, στο ημίχρονο ενός φιλικού αγώνα μπάσκετ, η Εθνική Ομάδα της Μάλτας (που ­ σημειωτέον ­ προηγούνταν) κλειδώθηκε στα αποδυτήρια και έκοψε τις φλέβες της με ξυράφι. Κανείς από τους επιζήσαντες παίκτες δεν δέχθηκε να εξηγήσει το διάβημα, παρά μονάχα ξέσπαγαν με το παραμικρό σε γοερά κλάματα και απειλούσαν να το επαναλάβουν με την πρώτη ευκαιρία. 

Στις τρεις Οκτωβρίου, το ποτήρι πλέον ξεχείλισε: Σημειώθηκαν στον πλανήτη περισσότερες από τετρακόσιες εκρήξεις παραλογισμού, με αποκορύφωμα τον τραγέλαφο των Αθηνών: στις δυόμισι το μεσημέρι, οι επιβάτες ενός λεωφορείου της γραμμής Παγκράτι - Νέα Ιωνία κατελήφθησαν από ομαδικό αμόκ και αφού ανάγκασαν τον οδηγό να τους πηγαίνει επί ώρες πέρα - δώθε στο Λεκανοπέδιο με το ραδιόφωνο στη διαπασών, τι ζήτησαν, τα χαράματα, προκειμένου να εγκαταλείψουν το όχημα; Να σπεύσει επί τόπου ο ίδιος ο πρωθυπουργός και να τους διηγηθεί το παραμύθι της Κοκκινοσκουφίτσας! Ύστερα από θυελλώδη συνεδρίαση του Ανώτατου Κυβερνητικού Συμβουλίου, το αίτημά τους ικανοποιήθηκε, σε απευθείας τηλεοπτική μετάδοση και υπό τις λοιδορίες της αντιπολίτευσης. Και μπορεί μεν οι εν λόγω επιβάτες να γλίτωσαν τη σύλληψη και τη δίκη ­ η οποία θα παρέτεινε, απλώς, τη γελοιότητα ­ οι ηγεσίες ωστόσο των πολιτισμένων χωρών πείστηκαν επιτέλους ότι έπρεπε να αντιμετωπιστεί υπεύθυνα εκείνη η καινούργια λαίλαπα, που απειλούσε την ανθρωπότητα. 

Επιστρατεύθηκαν πλήθη επιστημόνων ­ ψυχίατροι, κοινωνιολόγοι, εγκληματολόγοι ­ και το πρώτο, φυσικά, πράγμα που έκαναν ήταν να βαφτίσουν το κακό: Απώλεια Ψυχικής Ισορροπίας το έβγαλαν και ο όρος υπήρξε όντως εξαιρετικά πετυχημένος, αν κρίνουμε απ' την ταχύτητα που τον υιοθέτησαν οι δημοσιογράφοι. Από εκεί και ύστερα, όμως, ξεκίνησαν τα δύσκολα. Ποια ήταν η αιτία και προπαντός η ενδεδειγμένη αντιμετώπιση του ΑΨΙ; Τι έσπρωχνε ανθρώπους κάθε λογής ­ μα ενταγμένους, με τον έναν ή τον άλλον τρόπο, στην κοινωνική διαδικασία ­ σε ξαφνικές εκρήξεις παραφροσύνης; Εκεί οι ειδικοί απόμειναν να χάσκουν. Προτάθηκαν ­ εννοείται δεκάδες ερμηνείες, που είχαν να κάνουν είτε με την τρύπα του όζοντος είτε με τη χημική αλλοίωση των τροφών είτε ακόμα και με τον καθημερινό αφανισμό κάποιων σπάνιων πουλιών ή ερπετών, ο οποίος διασπούσε ­ ισχυρίζονταν ­ την αλυσίδα της ζωής στην υδρόγειο. Καμιά τους όμως δεν ακουγόταν αληθινά πειστική αφού, στο κάτω κάτω, τα ίδια αίσχη συνέβαιναν εδώ και δεκαετίες ολόκληρες, δίχως να ιδρώνει καν το αυτί του Ηomo Sapiens. Πώς έφτασε, άξαφνα, το μαχαίρι στο κόκαλο, τους τελευταίους μήνες του 1999; 



«Τους τελευταίους μήνες του 1999...» μονολόγησε φωναχτά ο νεαρός ψυχολόγος Φρανσουά Μπουλάντ, με την πεποίθηση ότι είχε ήδη λύσει το αίνιγμα. Έσπευσε να αναπτύξει όσο πιο πειστικά μπορούσε την υπόθεσή του και να τη στείλει με επείγον φαξ στα κεντρικά του υπουργείου Προεδρίας, στο Παρίσι. Για καλή μας τύχη, τον πήραν στα σοβαρά. Τόσο, ώστε να αναθέσουν σε μια έγκυρη εταιρεία δημοσκοπήσεων να τον ελέγξει. Τα αποτελέσματα, αρχικά στη Γαλλία και στη συνέχεια στον υπόλοιπο ανεπτυγμένο κόσμο, τον επιβεβαίωσαν πλήρως: η ισχυρότερη πηγή άγχους για τον μέσο άνθρωπο δεν ήταν άλλη από τη μετάβαση στην τρίτη χιλιετία! Τα κάθε λογής αφιερώματα στο λεγόμενο «millennium», οι φιέστες που προετοιμάζονταν σε Ανατολή και Δύση, η αντίστροφη μέτρηση, που τελετουργικά πλησίαζε στο τέρμα της, άλλο δεν προκαλούσαν παρά υπόγεια δυσφορία και οδηγούσαν τους πιο ευαίσθητους σε ακραίες εκδηλώσεις πανικού. 

«Μας έχει στρίψει εντελώς;» εξανέστη ο Γερμανός καγκελάριος, όταν το ζήτημα ετέθη σε επίπεδο κορυφής. «Εδώ συμβαίνει το σώσε: Ο πληθυσμός του τρίτου κόσμου αυξάνεται ραγδαία, το περιβάλλον καταστρέφεται, η δημοκρατική τάξη πραγμάτων απειλείται από τους εθνικισμούς και τις θρησκευτικές μανίες των υπανάπτυκτων! Ο αριθμός 2000 είναι το πρόβλημά μας;». «Οι άνθρωποι παθιάζονταν πάντα με σύμβολα» τον έβαλε στη θέση του ο Ρώσος συνομιλητής του. «Σταυρός, ημισέληνος, σβάστικα, σφυροδρέπανο: Εκατομμύρια σκοτώθηκαν για το χατίρι τους, χωρίς ποτέ σχεδόν να αναζητήσουν το αληθινό τους νόημα...». «Που πιθανόν να μην υπήρχε καν» προσέθεσε ο πρωθυπουργός του Καναδά, πνίγοντας ένα κουλουράκι μέσα στον καφέ του. «Η Ιστορία κινείται ανάμεσα σε απλουστεύσεις, οι οποίες μοιραία καταλήγουν στο δίπολο καλό - κακό. Φαίνεται, λοιπόν, ότι το 2000 είναι πολύ κακό σύμβολο. Και δυστυχώς αναπόφευκτο...». «Ο πολιτικός ξέρει και να κουκουλώνει» καμάρωσε ο Αμερικάνος πρόεδρος τα όμορφα και περιποιημένα δάχτυλά του. 

Από την επομένη κιόλας, ξεκίνησε μια συντονισμένη προσπάθεια υποβάθμισης στη συνείδηση των μαζών του περάσματος στη νέα χιλιετία. Διακριτικά αλλά επίμονα, οι κυβερνήσεις αποθάρρυναν κάθε πανηγυρική εκδήλωση. Κι αν, βέβαια, ήταν εύκολο να θέσουν εκτός νόμου τις διάφορες μουρλές αιρέσεις που προφήτευαν την καταστροφή του κόσμου ή τη Δευτέρα Παρουσία, η εμπορική εκμετάλλευση του Μillennium έπρεπε να αντιμετωπιστεί με άλλα μέσα: Η CΙΑ ματαίωσε στα μουλωχτά (για λόγους, υποτίθεται, κρατικής ασφάλειας) τον εορτασμό της Πρωτοχρονιάς στην Πλατεία Τimes της Νέας Υόρκης και αποζημίωσε πλουσιοπάροχα τη χολιγουντιανή εταιρεία που είχε αναλάβει τη διοργάνωση. Ο δήμαρχος Αθηναίων τριπλοσιγούρεψε το πολιτικό του μέλλον για να δεχτεί να ξεπαραγγείλει το ένα εκατομμύριο επετειακά μπλουζάκια, τα οποία θα μοίραζε στους υπηκόους του. Ο ίδιος ο Πάπας ξεπρόβαλε ετοιμόρροπος στο μπαλκόνι του Αγίου Πέτρου και διευκρίνισε προς τη Χριστιανοσύνη ότι η ενανθρώπιση του Θείου συμβατικά τοποθετήθηκε από τους Πατέρες στο έτος 1, ενώ νεώτερες ιστορικές έρευνες αποδεικνύουν ότι ο Ιησούς γεννήθηκε το 6 π.Χ., άρα διανύουμε ήδη το 2006 ­ ηρεμήστε! ­ τι σημασία έχει, εξάλλου, ο χρόνος όταν υπάρχει πίστη; Ο Πατριάρχης Κωνσταντινουπόλεως συμφώνησε και επαύξησε. 

Τού κάκου. Είχαμε φτάσει πια στα μέσα Νοεμβρίου και το ΑΨΙ κάλπαζε και κατακυρίευε χωριά και πόλεις: Οι τηλεπαρουσιαστές σε ολόκληρη την Ευρώπη συμπλήρωσαν τρία εικοσιτετράωρα δίχως να βάλουν γλώσσα μέσα, πριν βυθιστούν ταυτόχρονα σε βαθύ λήθαργο κι αφήσουν για λίγο τη γηραιά ήπειρο στην ησυχία της. Στην Ελβετία, την πατρίδα της σταθερότητας, ο πληθυσμός αφηνίασε και άρχισε να καταστρέφει συστηματικά ημερολόγια και ρολόγια, πλήττοντας καίρια την εθνική οικονομία. Όταν απειλήθηκαν και οι περίφημες ελβετικές τράπεζες, το ΝΑΤΟ έστειλε στρατεύματα για να τις προστατέψει. Η ανθρωπιστική επιχείρηση πήγαινε ρολόι ώσπου, την πέμπτη ημέρα, ο διοικητής τους παρεφρόνησε και αποπειράθηκε με πραξικόπημα να επιβάλει την προσωπική του εξουσία. Θα ήταν ο πρώτος μαύρος δικτάτορας μη αφρικάνικης χώρας! 

Η ελβετική σταγόνα ξεχείλισε το ποτήρι της αμερικάνικης υπομονής. «Νισάφι!» γάβγισε ο Πρόεδρος στο επιτελείο του. «Αφού η Ανθρωπότητα δεν αντέχει το έτος 2000, ποιοι είμαστε εμείς να της το επιβάλλουμε;». «Δεν είμαστε εμείς ­ είναι ο χρόνος που κυλάει αδυσώπητα...» τραύλισε κάποιος σύμβουλος με αμπελοφιλοσοφική διάθεση. «Η Δημοκρατία μπορεί, άμα θέλει, να σταματήσει ακόμα και τον χρόνο! Περίμενε και θα δεις!» τον έκοψε εκείνος κι όρμησε στο οβάλ γραφείο του, για να απευθύνει διάγγελμα στο Έθνος. 

Η απόφαση των Ηνωμένων Πολιτειών για επ' αόριστον αναβολή του 2000 υπήρξε όντως σωτήρια και υιοθετήθηκε ταχύτατα από την Ευρωπαϊκή Ένωση και στη συνέχεια από το σύνολο των κρατών-μελών του ΟΗΕ. Οι λαοί του κόσμου αναστέναξαν απελευθερωμένοι απ' τον βραχνά που τους έπνιγε. Η ομαλότητα σύντομα επανήλθε εντελώς. Μονάχα που όλα ­ πράξεις, αισθήματα, επιθυμίες ­ έμοιαζαν να 'χουν χάσει ξαφνικά το βάρος τους, λες κι εκδηλώνονταν σε ένα τεχνητό κενό χρόνου δίχως συνέχεια ή συνέπειες. 

Το 1999a διαδέχθηκε το 1999b, που κύλησε αίσια, όπως και τα επόμενα οχτώ χρόνια. Ήδη διανύουμε το έτος 1999k και η πατρίδα μας πανηγυρίζει, αφού αποφασίστηκε διεθνώς ότι με την εξάντληση του λατινικού αλφαβήτου, θα ακολουθήσει το ελληνικό και όχι το κυριλλικό, όπως ζητούσανε οι Σλάβοι. Έτσι ή αλλιώς, το 1999 δεν θα τελειώσει προφανώς ποτέ. Αντί για αυτό, τελείωσε ­ συμβολικά ή πραγματικά ­ η ίδια η Ιστορία. 

Εάν ρωτάτε τώρα για εκείνους τους ελάχιστους εξτρεμιστές, που επιμένουν ότι βρισκόμαστε στο 2010 και δρουν ανάλογα, στο περιθώριο της παγκόσμιας τάξης, πώς να σχολιάσω ­ άραγε ­ μια τέτοια γραφική παραφωνία; «Η Ανθρωπότητα» ισχυρίζονται «παρέλυσε και πνίγηκε μέσα στο λιπαρό παρόν της. Εμείς ωστόσο» κοκορεύονται «προχωρούμε ακάθεκτοι προς το μέλλον!». Ακάθεκτοι αλλά μόνοι. Και καταδικασμένοι, απαντάω εγώ.

 
Μιά βροχερή Τετάρτη πέρυσι το Μάρτιο, με ξύπνησε μιά απερίγραπτη φαγούρα και με βασάνιζε ολόκληρη τη μέρα. Περπατούσα και ξυνόμουν, δούλευα και ξυνόμουν, έτρωγα κρατώντας το πιρούνι με το αριστερό και σκάβοντας με το δεξί κάθε σπιθαμή του σώματός μου. Το απόγευμα πιά, παραμέρισα και τον τελευταίο δισταγμό και επισκέφτηκα έναν δερματολόγο. Ο επιστήμων με διέταξε να γδυθώ και να ξαπλώσω, έβγαλε από το συρτάρι του έναν μεγεθυντικό φακό και με εξέτασε με ιδιαίτερη εμβρίθεια. "Ήθελα να'ξερα από πού διάολο το κόλλησες!" είπε στο τέλος. "Μα δεν βαριέσαι - θα μπορούσες, στις μέρες μας, να'χεις αρπάξει και πολύ χειρότερα!" Είχα γουρλώσει τα μάτια. "Μη φοβάσαι, αγόρι μου. Θεραπεύεται." με καθησύχασε. "Γιατρέ", του είπα, "μοιάζετε καταπληκτικά με τον κύριο Παύλο Παπαδάτο. Είστε δίδυμοι;" "Ποιός είναι αυτός ο Παπαδάτος;" "Ο διευθυντής μου στο Ταχυδρομείο. Φοράτε ως και τον ίδιο σκελετό γυαλιών!" "Όχι, δεν έχω σχέση με κανέναν Παπαδάτο", μού απάντησε ανεξήγητα θιγμένος κι ύστερα μου'γραψε ένα σπρέι, με το οποίο θα'πρεπε να ψεκάζομαι κάθε πρωί και βράδυ.

Η θεραπεία έφερε άμεσα αποτελέσματα - η φαγούρα υποχώρησε μέσα σε λίγες ώρες. Δεν πέρασε ωστόσο μιά εβδομάδα κι είχαμε και δεύτερο σύμπτωμα. Ξεκίνησα πρωί-πρωί, φορτωμένος με την καφετιά μου τσάντα κι αφού έκανα μιά στάση στο πρακτορείο του Ανέστη και συμπλήρωσα ένα δελτίο προπό, πήρα σβάρνα τα σπίτια για να μοιράσω την αλληλογραφία. Στην οδό Παναγιας Κεντήστρας 4 με περίμενε, όπως κάθε μήνα τέτοια μέρα, η κυρία Παναγέα, αξιοπρεπέστατη γριούλα, χήρα στρατηγού. Της έδωσα τη σύνταξη της και μου'χωσε στην τσέπη ένα χιλιάρικο. Στο νούμερο 10-12 του ίδιου δρόμου, είχα ένα συστημένο από Σικάγο για κάποια Eva Delidakis, που δεν την είχα δει ποτέ μου. "Έκτος!" μού γκάριξε απ'το θυροτηλέφωνο. Ανέβηκα με το ασανσέρ και στην είσοδο του διαμερίσματος ήρθα φάτσα με την κυρία Παναγέα! "Εσείς εδώ;" "Γιατί, γνωριζόμαστε;" μου έκανε με έντονη αμερικάνικη προφορά.

Κόντεψα να κατρακυλήσω από τις σκάλες. Ακόμα και αν υποθέταμε πως η σεβάσμια στρατηγίνα είχε αποφασίσει να μού σκαρώσει τέτοια πλάκα, ακόμα κι άμα σήκωνε τις νυχτικιές της και τη ρόμπα της και χοροπήδαγε από ταράτσα σε ταράτσα για να ξαναβρεθεί μπροστά μου, και πάλι δεν υπήρχε τρόπος να προφτάσει! Επρόκειτο για δύο διαφορετικά πρόσωπα, δεν χωρούσε αμφιβολία. Και όμως, ήταν ίδιες! Με τα βγαλμένα φρύδια και τα λουλακί μαλλιά, με τους βαρείς βαφτιστικούς σταυρούς πάνω στα ζαρωμένα στέρνα, με τις βραχνές από το κάπνισμα φωνές... Η Eva Delidakis με φιλοδώρησε μ'ένα δεύτερο χιλιάρικο -πανομοιότυπο με το πρώτο- και ύστερα μού βρόντηξε την πόρτα. Έμεινα αποσβολωμένος για κάνα πεντάλεπτο στο κατώφλι της και μονάχα η σκέψη ότι μπορεί να με παρακολουθούσε από το ματάκι, χαμογελώντας σαρδόνια, με έκανε να το βάλω στα πόδια. Ο λαμπρός ήλιος και οι φωνές του όχλου -κάθε Παρασκευή στήνεται στην Παναγιας Κεντήστρας η λαϊκή αγορά- κάπως με συνεφέρανε. Μπήκα, παρ'όλ'αυτά, στο καφενείο "Το Σούλι" και κατέβασα κάναδυό ούζα προτού συνεχίσω τη δουλειά μου. 

Το τρίτο και σφοδρότερο χαστούκι έμελλε να μου το σβουρίξει η Χαριτίνη. Η βεργολυγερή, με την οποία τόσες στιγμές πάθους είχαμε μοιραστεί τα τελευταία χρόνια. Είχαν περάσει πιά σχεδόν τέσσερις μήνες από τον οριστικό μας χωρισμό, απ'όταν με είχε παρατήσει επειδή τής ήταν αδύνατον να συμφιλιωθεί με το γεγονός ότι είχα στα καλά καθούμενα διακόψει τις σπουδές μου για να γίνω ταχυδρομικός διανομέας. "Βάλε τα χέρια σου και βγάλ'τα μάτια σου αλλά όχι μπροστά μου!" είχε ουρλιάξει υστερικά και είχε λιποτακτήσει κλαίγοντας απ'τη ζωή μου. Είχαν περάσει, λέω, τέσσερις μήνες κι εγώ ένοιωθα τους νεανικούς χυμούς μου να ξεχειλίζουν και είχα βαρεθεί να τους αξιοποιώ αποκλειστικά για να ραντίζω τις σελίδες των πορνοπεριοδικών. Οι πληροφορίες εξάλλου από το μέτωπο του αγοραίου έρωτα έφταναν γαργαλιστικές. Με την κατάρρευση του ανατολικού μπλοκ, τα μπουρδέλα της επικράτειας είχαν -μάθαινα- κατακλυστεί από Σλάβες καλλονές, που άνοιγαν τα πόδια τους για ένα πεντοχίλιαρο και σε αποζημίωναν για τις θλιβερές στιγμές των εφηβικών σου χρόνων, όταν με το αντίστοιχο ποσό δεν εξασφάλιζες παρά τις υπηρεσίες κάποιου βαριεστημένου ερειπίου της ζωής, ίσως μεγαλύτερου κι από τη μάνα σου στην ηλικία. 

΄Ετσι, ένα κυριακάτικο απομεσήμερο, με το στομάχι φουσκωμένο από ρεβιθόσουπα, καβάλησα το παπί μου και πήγα στην οδό Φυλής. Δεν είχα ιδιαίτερες συστάσεις, μπήκα συνεπώς στο πρώτο σπίτι που αντίκρισα. Η ποιοτική αναβάθμιση μού έγινε αμέσως φανερή. Βρέθηκα σε ένα κλιματιζόμενο σαλόνι - το αποσμητικό χώρου με άρωμα "άγριο δάσος" κάλυπτε κάθε ανεπιθύμητη μυρωδιά, ενώ το παλ ημίφως δρούσε αγχολυτικά επάνω στους επισκέπτες και τους εισήγαγε, υποτίθεται, σε ένα κλίμα αισθησιασμού. Κάθισα σ'έναν καναπέ -μάλλον ακριβότερο από εκείνον που είχα στο σπίτι μου- και κάπνισα ένα τσιγάρο χαζεύοντας τρεις πιτσιρικάδες που σαχλαμάριζαν απέναντι μου, με σορτς, επιγονατίδες και πατίνια στα πόδια ενώ ένας κουστουμαρισμένος σαρανταπεντάρης στο πλάι μου έκρυβε, υποθέτω, την αμηχανία του πίσω από μια ανοιχτή εφημερίδα. Τη στιγμή ακριβώς που η κάφτρα είχε φτάσει στο φίλτρο, εμφανίστηκε μία μικροσκοπική νευρώδης αδελφή και παρουσίασε το προσφερόμενο αγαθό: "Η κουκλίτσα μας, η Λίζα. Τσιμπουκάκι, πισωκολλητό, ελεύθερα πιασίματα, θα μείνετε πολύ ευχαριστημένοι! Ποιός κύριος θα περάσει;" Το προσφερόμενο αγαθό, με τάνγκα και ψηλές κόκκινες γόβες, προχώρησε λικνιζόμενο μέχρι το κέντρο του δωματίου, έκανε μια στροφή γύρω από τον εαυτό του και χαμογέλασε επαγγελματικά. Μού πεταχτήκανε τα μάτια έξω. Η Λίζα ήταν η Χαριτίνη!

Δεν είχαμε εδώ δύο γριές γειτόνισσες, για να διατηρώ τις επιφυλάξεις μου, ούτε έναν πομπώδη γιατρό κι έναν γλοιώδη διευθυντή ταχυδρομείου. Επρόκειτο για τον μεγάλο μου έρωτα, για τη γυναίκα που μου'χε φωτίσει τη ζωή κι είχα δει την ουσία των πραγμάτων κι είχα στρέψει - χάρη σ'εκείνη, έστω κι αντίθετα στη θέλησή της - την πλάτη σε όλα τα ασήμαντα και είχα προτιμήσει από μία κάλπικη καριέρα στελέχους επιχειρήσεων, την τεμπέλικη αξιοπρέπεια του ταχυδρομικού διανομέα! Τινάχτηκα από τον καναπέ. Η αρχική μου παρόρμηση ήταν να την αρπάξω απ'τα μαλλιά και να τη σύρω έξω απ'το μπουρδέλο. Την τελευταία στιγμή όμως συγκρατήθηκα κι άφησα την αρσενική τσατσά να με οδηγήσει σε μιά κάμαρα με διπλό κρεβάτι και νιπτήρα, για να πλένεις, φαντάζομαι, τ'αρχίδια σου πριν και μετά την πράξη. "Η κοπελίτσα θα'ναι μαζί σας σ'ένα λεπτουδάκι" με διαβεβαίωσε ο φανατικός των υποκοριστικών όταν τού έδωσα το πεντοχίλιαρο. 

Βημάτιζα πάνω-κάτω, βγάζοντας καπνούς απ'τα ρουθούνια κι άκουγα πίσω απ'τους λεπτούς τοίχους τού πορνείου σομιέδες να τρίζουν. Γύρισα και την αντίκρισα ξαφνικά εμπρός μου - ούτε κατάλαβα πώς είχε γλιστρήσει στο δωμάτιο. Μου έφτανε μέχρι το πηγούνι, όπως πάντα, οι ρώγες της αλληθώριζαν παιχνιδιάρικα. "Θα βγάζεις τα ρούχα σου;" μου είπε βραχνιασμένη και μ'έσπρωξε ελαφρά για να πέσω στο στρώμα. "Γιατί Χαριτίνη το έκανες αυτό; Επειδή, δηλαδή, έγινα εγώ ταχυδρόμος, έπρεπε εσύ να καταντήσεις πόρνη; Γιατί; Γιατί;" Με κοίταξε σαν να μην καταλάβαινε τί τής έλεγα. "Θα βγάζεις τα ρούχα σου;" επανέλαβε κι άρχισε να τρίβεται επάνω μου και να προσπαθεί να μου ξεκουμπώσει το πουκάμισο. Τα "γιατί" μου έσκαγαν πλέον γύρω μας σαν καταιγίδα πυροτεχνημάτων - με τσουρούφλιζαν, η κόκκινη τους λάμψη με εξαγρίωνε. Δίχως να το καταλάβω, την είχα γραπώσει από τους ώμους και την τράνταζα σύγκορμη. "Παμαγκίτσε!" ούρλιαξε και κάρφωσε τα νύχια της στο μάγουλό μου. 

Η πόρτα τότε άνοιξε και εισέβαλε ο πούστης. Με πέταξε εν ριπή οφθαλμού στο πάτωμα, με καβάλησε και μ'έκανε μπλαβό στο ξύλο. Κάθε μου αντίσταση αποδείχθηκε όχι απλώς μάταια αλλά και κωμική. Το χαμαντράκι εκείνο ήταν απείρως δυνατότερο από μένα! Όταν σταμάτησε για να πάρει ανάσα, αισθανόμουν το πρόσωπό μου να καίει από τις μπουνιές του και τα πλευρά μου να'χουν τρυπήσει το πετσί και να κρέμονται έξω απ'το ξεχαρβαλωμένο σώμα μου. "Γιατί;" επέμεινα, παρ'όλ'αυτά, ενώ ένας κόμπος αίμα έσταζε από τη μύτη μου. "Γιατί βγάλατε στο κλαρί τη Χαριτίνη;" Η αδελφή με κοίταξε ασκαρδαμυκτί. "Ποιά Χαριτίνη;" ρώτησε. "Την πρώην αγαπημένη μου! Που τώρα, για να τη γαμήσω, πρέπει να σού μετρήσω πέντε χιλιάρικα!" "Α, ήσουν στη Ρωσία;" "Τί Ρωσία κι αηδίες;" "Όλα μας τα κορίτσια από εκεί τα φέρνουμε" "Εκτός από τη Χαριτίνη!" "Αν εννοείς τη Λιζαβέτα, αυτή μας ήρθε από το Χάρκοβο τον περασμένο μήνα. Το φρεσκότερο φρούτο θα μού ζούπαγες ηλίθιε!" Διέκρινα πια στη φωνή του έναν τόνο συγκατάβασης. "Απόδειξέ το μου! Δείξε το διαβατήριο της!" "Τί είσαι εσύ, μπάτσος; Μάζεψε τα βρεμένα σου, αγοράκι μου, και μην ξαναπεράσεις ούτε από το απέναντι πεζοδρόμιο γιατί θα'χουμε χειρότερα ξεμπερδέματα!" Έτσι κήρυξε τη λήξη της συζήτησης και με πέταξε έξω, από την πίσω πόρτα.

Μια ακόμα πιο δυσάρεστη σκηνή διαδραματίστηκε το ίδιο απόγευμα στο πατρικό της Χαριτίνης. Επισκέφθηκα απρόσκλητος τους γονείς της και ευθαρσώς τούς ενημέρωσα για την κατρακύλα της. Η μητέρα, η τροφαντή κυρία Στέλλα, που κάποτε με λίγωνε στα κανακέματα και τις περιποιήσεις, σηκώθηκε και βγήκε απ'το σαλόνι, βλαστημώντας μέσ'από τα δόντια της. Ο πατέρας, ένας γεροδικηγόρος με φάτσα γύπα, σήκωσε απλώς το τηλέφωνο και επέλεξε δεκατρία νούμερα στη σειρά. "Μιλάς με Παρίσι" μου ανακοίνωσε φλεγματικά και μού πάσαρε το ακουστικό. Δεν θέλω ούτε να θυμάμαι την στιχομυθία μου με τη Χαριτίνη. Η ουσία είναι πως αναγκάστηκα να παραδεχτώ ότι η κόρη τους έκανε το μεταπτυχιακό της στη Σορβόννη κι ύστερα έφυγα με την ουρά στα σκέλια και με την συμβουλή "να'ρθω στα συγκαλά μου" να με ακολουθεί σαν ερινύα.

Γύρισα σπίτι μου, κλείδωσα πόρτες και παράθυρα και σωριάστηκα στο κρεβάτι. Το σώμα μου ήταν ένα άθροισμα από μώλωπες και γρατζουνιές. Η ψυχή μου μια μασημένη τσιχλόφουσκα. Ονειρευόμουν να βυθιστώ αργά μες στο καυτό νερό και να ξεχάσω, μα η απόσταση μέχρι το μπάνιο μού φαινόταν τεράστια. Χτύπησε το τηλέφωνο. Ήταν η Χαριτίνη. Μ'έβριζε χυδαιότατα επί ένα τέταρτο τουλάχιστον. "Έγινε παρεξήγηση" ψέλλισα απολογούμενος, όταν σταμάτησε επιτέλους για να πάρει ανάσα. "Όλη η ζωή σου είναι μία τεράστια, μαλακισμένη παρεξήγηση!" μου είπε και μου το'κλεισε. Άρχισε ξαφνικά να βρέχει καταρρακτωδώς. 

Όσο κι αν φαίνεται παράξενο, κατά τους επόμενους τρεις μήνες στη ζωή μου επανήλθε η ηρεμία. Χτύπαγα κάρτα, δηλαδή, κάθε πρωί, μοίραζα γράμματα κι επιταγές στη γειτονιά, υπέγραφα αποδείξεις για τα συστημένα, το μεσημέρι σχόλναγα.Το άθροισμα του μισθουλάκου μου με τα λεφτά που μού'στελναν οι γονείς μου από τη Θεσσαλονίκη (νομίζανε, οι δόλιοι, πως εξακολουθούσα να σπουδάζω) μου εξασφάλιζαν μία αξιοπρεπέστατη διαβίωση. Τον Ιούλιο βρήκα και μία καινούργια γκόμενα - τον Αύγουστο πήγα μαζί της διακοπές στη Σαντορίνη - πρώτη Σεπτεμβρίου επέστρεψα μαυρισμένος στο ταχυδρομείο κι έμαθα τα μαντάτα: Είχα πάρει μετάθεση για το Βασί. 

"Πού είναι το Βασί;" ρώτησα αθώα τον κύριο Παπαδάτο, ο οποίος μού ανακοίνωσε προσωπικά το νέο. "Εκεί που οι άνθρωποι δουλεύουν για να τρως εσύ! Εκεί δεν έχει σφαιριστήρια και καφετέριες για να την αράζεις! Ούτε κυράτσες που χτενίζουν το μουνί τους μέρα- νύχτα, για να σε χαρτζιλικώνουν. Εκεί ζει ο κόσμος του μόχθου! Εκεί γεννήθηκα εγώ!" Η αντιπάθεια λοιπόν, που ανέκαθεν του προξενούσα, είχε λάβει -στη διάρκεια του καλοκαιριού- έντονο ταξικό χαρακτήρα. Με θεωρούσε βουτυρόπαιδο και με μετέθετε για να με κάνει άντρα. "Και πόσο απέχει το Βασί από το κέντρο;" "Μιάμιση ώρα το λιγότερο! Θα χρειαστεί να αλλάζεις έξι συγκοινωνίες καθημερινά! Εκτός εάν μετακομίσεις, πράγμα το οποίο και σε συμβουλεύω." Αγνοούσε, για καλή μου τύχη, ότι διέθετα μηχανάκι.

Δεν ξέρω πότε ακριβώς είχε εγκαταλείψει ο Παπαδάτος τη γειτονιά του για να ξεκινήσει την κοινωνική του αναρρίχηση, γεγονός ήταν πάντως πως όσα τόσο γλαφυρά μού περιέγραφε ανήκαν σ'ένα μακρινό παρελθόν. Το Βασί συγκαταλεγόταν στα τρία-τέσσερα γκέτο που είχαν διαμορφωθεί τα τελευταία χρόνια στις εσχατιές της πρωτεύουσας για να στεγάσουν τα κοινωνικά απόβλητα Στις εργατικές του πολυκατοικίες και στα χαμόσπιτα δεν κατοικούσαν πλέον οικογένειες τίμιων μεροκαματιάρηδων αλλά λαθρομετανάστες, πρώην κατάδικοι, πρεζόνια και γενικά κάθε λογής λουλούδι. Οι φάμπρικες και τα μηχανουργεία είχαν ρημάξει, όπως και τα μνημεία της Εθνικής Αντίστασης που έστηναν στις πλατείες οι κομουνιστές δήμαρχοι τη δεκαετία του '80. Η μόνη δραστηριότητα που οργίαζε πλέον στο Βασί ήτανε το κοινό έγκλημα: οποιαδήποτε στιγμή του εικοσιτετραώρου, μπορούσες να δεις στη μέση του δρόμου παρέες να πλακώνονται στο ξύλο, πιτσιρικάδες να χτυπάνε ενέσεις, καμιόνια να φρενάρουνε μπροστά σε μάντρες και να ξεφορτώνουν λαθραία. Συχνά ανταλλάσσονταν και κάποιοι πυροβολισμοί. Οι εκπρόσωποι του νόμου και της τάξης είχανε προ πολλού νίψει τας χείρας τους κι είχαν αποσυρθεί από το Βασί, παραχωρώντας στους κατοίκους του μιαν ιδιότυπη ασυλία, που έληγε -φυσικά- μόλις εκείνοι διέσχιζαν την Εθνική Οδό προς την Αθήνα. Η ηλεκτροδότηση και η παροχή νερού ήτανε πλημμελείς και διακοπτόμενες, τα σχολεία και οι εκκλησίες είχαν βάλει λουκέτο και μόνο το ταχυδρομείο -παραδόξως- λειτουργούσε ακόμα, με τρία άτομα προσωπικό. 

Με υποδέχτηκαν, φυσικά, σαν ανέλπιστο κελεπούρι: "Καλώς τον" είπανε με μια φωνή μόλις υπέβαλα τα διαπιστευτήρια μου. "Εσύ θα μοιράζεις τα γράμματα από εδώ και στο εξής. Έτσι και σού συμβεί τίποτα, μην μπεις στον κόπο να φωνάξεις, γιατί δεν πρόκειται να ξεμυτίσουμε, ακόμα κι αν μπροστά στα μάτια μας σε περιλούσουν με βενζίνη και σου βάλουνε φωτιά!" 

Ρωτάω ποιος στη θέση μου δεν θα'χε ακαριαία παραιτηθεί. Κι όμως, εγώ αγνόησα το ένστικτο της αυτοσυντήρησης και συμμορφώθηκα χωρίς κουβέντα στις διαταγές των ανωτέρων μου. Πήρα την τσάντα μου στον ώμο κι άρχισα να εκτελώ δρομολόγια, μόνο και μόνο για να πετάω κάτω από σάπιες πόρτες που έχασκαν κιτρινισμένα γράμματα, που οι παραλήπτες τους είχαν σίγουρα μετακομίσει ή πεθάνει προ ετών. Αλώνιζα στο Βασί και δεν φοβόμουν μήπως με δολοφονήσουνε για πλάκα οι συμμορίες που ήδη εκδηλώνονταν αυθόρμητα απέναντι μου, πετώντας μου βρισιές και μικροαντικείμενα. Αλλού ήταν το ζήτημα για μένα.

Το εξέθεσα την πέμπτη μέρα στον καινούργιο διευθυντή μου: "Πόσους κατοίκους έχει το Βασί;" τον ρώτησα ενώ εκείνος με κοιτούσε από την κορυφή μέχρι τα νύχια και δεν μπορούσε να πιστέψει ότι ήμουν ακόμα σχεδόν σώος. "Δύο-τρεις χιλιάδες μίνιμουμ." "Κι ανήκουν σε μια οικογένεια;" "Τί λες τώρα; Κάθε καρυδιάς καρύδι είναι!" "Τότε γιατί μού φαίνονται εμένα όλοι ίδιοι;" "Οι ίδιοι αλήτες! Μα καλά, δεν τρέμει το φυλλοκάρδι σου που τριγυρνάς εκεί έξω;" "Όχι - εννοώ στη φάτσα ίδιοι, σαν αδέλφια!" Ο διευθυντής (ένα καλό ανθρωπάκι, που ο Θεός ξέρει ποιά φουρτούνα τον είχε ξεβράσει στο Βασί) με κοίταξε με οίκτο: "Άκουσε αγόρι μου, μπορείς και αύριο ακόμα να ζητήσεις καινούργια μετάθεση κι εγώ -έχεις το λόγο μου- θα την υποστηρίξω. Δεν υπάρχει λόγος να σε χάσουμε τόσο νέο!"

Για να'μαι, ωστόσο, ειλικρινής, δεν μού φαίνονταν κι όλοι τους απαράλλακτοι. Μπορούσα να διακρίνω τέσσερις διαφορετικές φυσιογνωμίες, που ένα βράδυ σπίτι κάθισα και τις κατέγραψα με λεπτομέρειες, προσπάθησα δε -με παιδαριώδη αποτελέσματα- και να τις σχεδιάσω στο χαρτί: "α) Μελαχρινός εξηντάρης, μετρίου αναστήματος, με γαμψή μύτη, στενά χείλη, γραβάτα κι ολοστρόγγυλη κοιλιά. β) Σαραντάρης φαλακρός και ψηλοκρεμαστός, αξύριστος, κοκκινοτρίχης, με φακίδες. Φοράει συνήθως φόρμα βενζινάδικου και πράσινα γυαλιά ηλίου. γ) Νεαρός γύρω στα εικοσιπέντε, ξανθός και σωματώδης, κουτσαίνει λίγο από τ'αριστερό του πόδι, τα δόντια του έχουν αρχίσει να σαπίζουν. δ) Έφηβος μελαμψός και βρόμικος, σχεδόν ένα κι ογδόντα, καπνίζει, φτύνει, πιάνει κάθε τόσο τ'αρχίδια του." Και τέρμα. Γυναίκες δεν κυκλοφορούσαν στο Βασί ούτε άλλες φάτσες. Σε κάθε γωνιά του δρόμου, σε κάθε αυλή κι αλάνα, συναντούσα εκείνους τους τέσσερις -όλους μαζί ή τον καθένα χωριστά ή σε πολλά ακόμα αντίτυπα- κι ήτανε σαν να έστηναν τις συμπλοκές και τα αλισβερίσια τους ειδικά για το χατίρι μου, σαν ένας ολιγομελής θίασος που ανεβάζει φιλότιμα μια πολυπρόσωπη παράσταση για έναν μονάχα θεατή! Γι' αυτό διακινδύνευα κάθε μέρα τη ζωή μου: με την ελπίδα πως θα ανακαλύψω κάποιον πέμπτο!

Μάταιος κόπος. Το μόνο που κατάφερα -επάνω στη βδομάδα- ήταν να με σωριάσει χάμω μια αδέσποτη. Αιμορραγώντας σύρθηκα ως το ταχυδρομείο κι από εκεί με μετέφερε ένα ασθενοφόρο στη κλινική, όπου νοσηλεύτηκα σαν πρίγκιπας για δεκαπέντε μέρες. Το πάθημα μου θεωρήθηκε ανδραγάθημα. Η φωτογραφία μου δημοσιεύτηκε σε όλες σχεδόν τις εφημερίδες κι ο ίδιος ο υπουργός Μεταφορών μού απένειμε τιμητική πλακέτα κατά τη διάρκεια ειδικής τελετής. Οι γονείς μου φούσκωναν σαν παγώνια θρονιασμένοι στις θέσεις των επισήμων κι ούτε που διανοήθηκαν να με ρωτήσουν -οι κακορίζικοι!- πώς τα πήγαινα στο πανεπιστήμιο. (Φαντάζομαι πως οι γονείς της Χαριτίνης έφτυναν την ίδια ώρα τον κόρφο τους που είχαν απαλλαγεί από εμένα). Με αφορμή την παρολίγον θυσία μου, παύθηκε ο αρχηγός της Αστυνομίας κι ο αντικαταστάτης του υποσχέθηκε πως θα καθάριζε το Βασί απ'τα κακοποιά στοιχεία. Είχα γίνει ξαφνικά το πρόσωπο της ημέρας. Οι ρεπόρτερς των καναλιών με πολιορκούσαν για να αποσπάσουν κάποια δήλωση κι ερμήνευαν το αποσβολωμένο ύφος μου ως αποτέλεσμα του σοκ απ'την "απόπειρα δολοφονίας". Πού να'ξεραν τί μού συνέβαινε! 

Εκείνο που είχε εκδηλωθεί πριν από εφτά μήνες με τον δερματολόγο και τον διευθυντή του ταχυδρομείου, τις δυό γριές, τη ρωσίδα πουτάνα και τη Χαριτίνη κι είχε ύστερα επεκταθεί στους απόκληρους του γκέτο, λάμβανε πλέον γενικές κι εφιαλτικές διαστάσεις. Όπου κι αν πήγαινα, ό,τι κι αν έκανα, αντιμετώπιζα τους ίδιους ακριβώς ανθρώπους σε διαφορετικούς ρόλους. Ο εξηντάρης στο Βασί, ο υπουργός Μεταφορών και ο καινούργιος διαχειριστής στην πολυκατοικία μου ήταν ένα και το αυτό πρόσωπο! Ο ομοφυλόφιλος υπάλληλος του πορνείου, που με είχε τόσο άγρια ξυλοκοπήσει, μού χτύπησε ένα απόγευμα την πόρτα κουστουμαρισμένος και ήθελε να μού πουλήσει ασφάλεια ζωής! Σ'ένα μπαρ γνώρισα μιά πολύ ξηγημένη ξανθιά. Χτυπήσαμε μαζί δυο-τρία ουίσκι, τα είπαμε απ'την καλή κι απ'την ανάποδη (της έπιασα και λίγο τον κώλο) και δώσαμε ραντεβού για την επόμενη, για να ολοκληρώσουμε τη σχέση μας. Κατά το εικοσιτετράωρο σχεδόν που μεσολάβησε, τη συνάντησα τρεις φορές. Το πρωί ρύθμιζε με στολή τροχονόμου την κίνηση στη λεωφόρο Αλεξάνδρας, το απογευματάκι έκανε ταμείο στο σούπερ-μάρκετ της γειτονιάς μου, καθώς ντυνόμουν -τέλος- για να πάω στο μπαρ, την είδα στο απέναντι μπαλκόνι να ποτίζει τα λουλούδια της! Ακόμα όμως κι όταν βρεθήκαμε, χαράματα, αγκαλιά σ'ένα κρεβάτι ξενοδοχείου, εγώ έσφιξα τα δόντια και δεν έβγαλα άχνα για όλα αυτά. Γιατί είχα απόλυτη συνείδηση πως έτσι κι άνοιγα το στόμα μου, θα'ταν αδύνατο κατόπιν να το ξανακλείσω.

Διατελούσα σε μόνιμο πανικό. Η αίσθηση ότι ολόκληρος ο κόσμος έχει συνωμοτήσει εναντίον σου και μάλιστα κατά τον πλέον ύπουλο και καταχθόνιο τρόπο, πολύ αμφιβάλλω εάν μπορεί να μεταδοθεί στους τυχερούς που δεν την έχουν ποτέ δοκιμάσει. Και οι στοιχειώδεις βεβαιότητες υποχωρούν κάτω απ'τα πόδια σου, τα πάντα μπλέκονται, το άγνωστο γίνεται γνωστό και το γνωστό άγνωστο, κυρίως το γνωστό άγνωστο. Μένεις μετέωρος στο κενό, οι άλλοι περιστρέφονται με ολοένα αυξανόμενη ταχύτητα και σε χλευάζουν, καταλαβαίνεις άλαλος ότι η οποιαδήποτε δική σου αντίδραση είναι από χέρι γελοία, τραντάζεσαι από ρίγη στο κέντρο μιας ρουφήχτρας που σε καταπίνει, κλείνεις τα μάτια και βουλιάζεις κι όταν τα ξανανοίγεις βρίσκεσαι στο ίδιο ακριβώς σημείο...

Ξημερώνοντας του Αγίου Διονυσίου, κατέληξα πως είχα τρελαθεί και ότι χρειαζόμουν επειγόντως ψυχιατρική βοήθεια. Η νοσοκόμα, με την οποία μίλησα στο τηλέφωνο, κατανόησε την αγωνία μου και μού κανόνισε ραντεβού για το ίδιο απόγευμα στις πέντε. Ο καθηγητής Μαντούβαλος βγήκε για να με υποδεχθεί στον προθάλαμο του ιατρείου του. Το αρχοντικό, καλοσυνάτο πρόσωπό του -ένα παχύ, στριφτό μουστάκι και άλλα δυό, μικρότερα στη θέση των φρυδιών- μού ενέπνευσε απόλυτη εμπιστοσύνη: "Εσείς δεν παίζατε ρακέτες την περασμένη Κυριακή στην πλαζ της Βούλας;" του πέταξα στα ίσα. "Προχθές το βράδυ δεν με πήρατε κούρσα Ομόνοια-Ιπποκράτους;" συνέχισα, για να τού δώσω να αντιληφθεί το μέγεθος της σύγχυσης μου. "Ναι, εγώ ήμουν. Είμαι χειμερινός κολυμβητής και βοηθάω κάπου-κάπου και τον γυναικαδελφό μου στο ταξί. Μιλήστε μου όμως τώρα για το δικό σας πρόβλημα." ΄Έκανα έντρομος μεταβολή και έγινα καπνός. 

Για το επόμενο δεκαπενθήμερο κλειδαμπαρώθηκα στο σπίτι, αποφασισμένος να μη δω ψυχή ζώσα. Είχα συνεννοηθεί με το θυρωρό να μού ψωνίζει τ'απαραίτητα και να τ'αφήνει έξω από την πόρτα μου. Κι εγώ τού γλίστραγα από τη χαραμάδα το φάκελο με τα λεφτά. "Είστε καλά, κύριε Φώτη;" με ρώταγε τις πρώτες μέρες, με μια φωνή που έτρεμε από περιέργεια. "Μια χαρούλα", τον καθησύχαζα. "Θέλω, απλώς, να ηρεμήσω και να σκεφτώ". Παράπονο δεν έχω: οι πάντες -συγγενείς, γείτονες, φίλοι- σεβάστηκαν με συγκινητική διακριτικότητα την αυτοαπομόνωσή μου. Τα τηλεφωνήματα αραίωσαν εντυπωσιακά γρήγορα και από τη δεύτερη εβδομάδα σταμάτησαν τελείως, αν εξαιρέσουμε φυσικά τη μανούλα μου, που θα εκδηλώνει -πάω στοίχημα- κι από τον άλλο ακόμα κόσμο το ίδιο νοσηρό ενδιαφέρον για το τί τρώω, πώς ντύνομαι κι αν χέζω ικανοποιητικά. Για όλους τούς υπόλοιπους αποτελεί, όπως αποδείχτηκε, ζήτημα τριών -άντε πέντε- απανωτών αρνήσεων το να σε ξεγράψουν. Η φύση δεν παραδέχεται κενά - ο χώρος στον οποίον με την παρουσία σου δέσποζες, καταλαμβάνεται ταχύτατα μόλις εσύ λείψεις. Κι αν κάποτε πεις να επιστρέψεις, θα βρεις πιασμένα την καρέκλα, το κρεβάτι και το μηχανάκι σου. Και το πολύ να αντικρίσεις κάποια φωτογραφία σου να ατενίζει μελαγχολικά από περίοπτη θέση τη διάδοχη κατάσταση. Η σκέψη αυτή με πανικόβαλε. Όχι, δεν θα τους έκανα τη χάρη να θαφτώ πριν απ'την ώρα μου και μάλιστα ζωντανός! Οι μεταμφιέσεις κι οι πλεκτάνες που μού έστηναν οι άνθρωποι, δεν θα με λύγιζαν! Γροθιά στο μαχαίρι. Κυριακή, δύο Νοεμβρίου έληγε η αναρρωτική-τιμητική μου άδεια. Δευτέρα, πρωί-πρωί, παρουσιάστηκα λουσμένος και γραβατωμένος στα κεντρικά για να αναλάβω καθήκοντα.

Ο ηρωικός τραυματισμός μου στο Βασί συνέχιζε να μου εξασφαλίζει προνομιακή μεταχείριση. Ο ίδιος ο διοικητής των Ταχυδρομείων (ο οποίος είχε -εννοείται- εμφανιστεί τουλάχιστον δέκα φορές στο παρελθόν μπροστά μου, πότε ως θεολόγος στο Γυμνάσιο και πότε ως αστέρας του παλιού ελληνικού σινεμά) με δέχτηκε στο γραφείο μου κι αφού με τράταρε γλυκό του κουταλιού, με ρώτησε πού θα επιθυμούσα να μετατεθώ. Σήκωσα αδιάφορα τους ώμους. "Δεν θέλουμε, παιδί μου" μου'πε "να σε εκθέσουμε πλέον ούτε στον παραμικρότερο κίνδυνο. Προσωπικά, προτείνω Κανάστα." Σήκωσα πάλι αδιάφορα τους ώμους. Ο κύριος διοικητής συμπέρανε ότι επρόκειτο για κάποιο τικ. 

Η Κανάστα βρισκόταν όντως στους αντίποδες του Βασί. Την κατοικούσαν αποκλειστικά εκατομμυριούχοι. Πολυτελείς επαύλεις, αραιά σπαρμένες μέσα σε ένα δάσος από πεύκα, στα ριζά του όρους Όρος. Ψηλοί μαντρότοιχοι, πισίνες και γκαζόν για πάρτι. Στο κέντρο του συνοικισμού, υπήρχε μια μεγάλη τεχνητή λίμνη, που το χειμώνα πάγωνε ηλεκτρονικά για να μπορούν να πατινάρουν. Στις όχθες της είχαν χτιστεί -σε στυλ κινέζικης παγόδας- το γραφείο της κοινότητας, ο πολιτιστικός σύλλογος (όπου καλούσαν τακτικά διάφορους ποιητές της μόδας για ν'απαγγείλουν τα ανοσιουργήματά τους και ύστερα τούς δεξιώνονταν στα σπίτια τους κι εκείνοι πάσχιζαν με κωμικό τρόπο να τους γαμήσουν τις συζύγους ή τις θυγατέρες) και το ταχυδρομείο. Δεν είχα πιά κανέναν πάνω απ'το κεφάλι μου - ούτε την υποχρέωση καν να παίρνω σβάρνα τους δρόμους για να μοιράζω γράμματα. Κάθε πρωί ταξινομούσα την αλληλογραφία και ειδοποιούσα τηλεφωνικά τους παραλήπτες να έρθουν να πάρουν ό,τι τους ανήκε. Αποτελούσε αυτό το σύστημα κατάκτηση του προκατόχου μου, ο οποίος είχε -χάρη στη μαγκιά του- κατορθώσει να παίζει όλη τη Κανάστα στα δάχτυλα, ώσπου τον έπιασαν ένα βράδυ στα πράσα ενώ επιχειρούσε να διαρρήξει την έκτη κατά σειρά βίλα και τον παρέδωσαν στην Αστυνομία. 

Εγώ, που ήμουν η προσωποποίηση της τιμιότητας, περνούσα -κατά τα φαινόμενα- ζωή και κότα. Τις κρύες μέρες του χειμώνα, άναβα το τζάκι και διάβαζα στη ζεστασιά του διηγήματα τρόμου. Η κλασική μουσική από το ραδιόφωνο με νανούριζε γλυκά - συχνά ξύπναγα σαν στο σπίτι μου την επομένη το πρωί. Όταν είχε λιακάδα, έβγαζα την κουνιστή πολυθρόνα στην αυλή και χάζευα τα κωλαράκια που πατινάριζαν ή τους αργόσχολους Καναστιώτες να βγάζουν βόλτα τα σκυλιά τους. 

Η σκυλοφιλία διέθετε -δίχως καμιάν υπερβολή- αίγλη θρησκείας στη Κανάστα. Κάθε κάτοικος είχε τουλάχιστον ένα σκύλο και τον υπηρετούσε με λατρεία: τον τάιζε φιλέτα από τη χούφτα του, τον κοίταζε στα μάτια, τον εμβολίαζε, τον γύμναζε και τον καλλώπιζε. Στην πλαγιά του όρους Όρος άσπριζαν τα μάρμαρα του νεκροταφείου των σκύλων. Έβλεπα με τα κιάλια μελανές πομπές να παίρνουν το δρόμο τού γυρισμού ύστερα από την κηδεία κάποιου προσφιλούς τους. Το τεθλιμμένο αφεντικό συνήθως υποβασταζόταν από τους οικείους του. Όταν περνούσε πια το βαρύ πένθος, εκείνοι θα τού δώριζαν ένα κουτάβι -προς Θεού, όχι της ίδιας ράτσας με το μακαρίτη!- για να τον κάνουν να ξεχάσει. 

Διόλου παράξενο που -ζώντας σ'ένα τέτοιο περιβάλλον- έγινα πολύ σύντομα εξπέρ των σκύλων. Κι ενώ δεν ήμουν μέχρι τότε άξιος να ξεχωρίσω ένα λυκόσκυλο από ένα κόλλεϋ, έμαθα πιά απ'έξω κι ανακατωτά τα φοξ-τεριέ και τα γκριφόν, τα ντόμπερμαν και τα τσιάουα. Καθένα είχε τη δική του μούρη - το δικό του χαρακτήρα. Κι εμένα αγαλλίαζε η ψυχή μου σαν τα καμάρωνα όλα μαζί στις όχθες, να παίζουν, να τσακώνονται και να γαμπρίζουν. "Θα καταφέρει" αναρωτιόμουνα "ο μολοσσός να κουτουπώσει το τσαχπίνικο πεκινουά; Κι αν ναι, τί σόι -άραγε- παιδιά θα βγάλουν; Τί πλήθος συνδυασμοί - πόσα εκατομμύρια παραλλαγές στο γενετικό καλειδοσκόπιο!" Βαριαναστέναζα μεσ'απ'τα φυλλοκάρδια μου. Γιατί εάν πεις για τους ανθρώπους, τα πράγματα είχαν φτάσει πιά στο μη παρέκει.

Η χρήση του πληθυντικού αριθμού γινόταν καθαρά από συνήθεια. Οι κάτοικοι της Νέας Κανάστας ήτανε ένας και μοναδικός! Οι όποιες διαφορές -στην ηλικία, στην εμφάνιση, ακόμα και στο φύλο- επιτυγχάνονταν με αλλαγές στο ντύσιμο, στο μακιγιάζ, στο μέγεθος των τακουνιών καθώς και χάρη σε μία τεράστια συλλογή από περούκες. Εμένα βέβαια δεν με ξεγελούσαν. Ήξερα ότι αρκούσε να τραβήξω το τσουλούφι του νεαρού για να αποκαλυφθεί το φαλακρό κρανίο-υποδοχή για κάθε είδους κόμμωση - ήξερα πως αν γλίστραγα το χέρι μου κάτω από το φουστάνι της μαντάμ που μάθαινε ισπανικά δι' αλληλογραφίας, θα χούφτωνα τα μαραμένα αρχίδια του φερόμενου ως συζύγου της. Μα συγκρατούσα τον εαυτό μου. Έκανα το κορόιδο επί πέντε ολόκληρους μήνες. 

Μόλις ωστόσο άρχισε δειλά να μπαίνει η άνοιξη και πήρανε να λιώνουνε τα χιόνια του όρους Όρος και να ανθίζουν οι αμυγδαλίτσες, πήρε και το δικό μου αίμα να ζεσταίνεται. Έχανα, δηλαδή, την ψυχραιμία μου. "Πώς είπατε ότι λέγεστε; Βορίδης;" ρωτούσα ειρωνικά τον παραλήπτη δέματος με φάρμακα από τη Γαλλία. "Μα δεν μού ήρθατε πρό ημιώρου να παραλάβετε ερωτική επιστολή, ντυμένος Ανθή Ευσταθοπούλου, γλύπτις;" Παρίστανε τον έκπληκτο. Του'δινα το πακέτο, χαμογελώντας του με νόημα. Υπέγραφε και έφευγε, χωρίς να κοκκινίσει καν από ντροπή. Μου έκανε πόλεμο νεύρων, το παχύδερμο. Από ένα σημείο κι ύστερα, απαιτούσα να μου δείχνουν τις ταυτότητές τους. Όχι πως έβγαινε έτσι τίποτα -ήτανε όλες πλαστογραφημένες- αλλά τουλάχιστον τους έδειχνα (ή μάλλον τού έδειχνα) ότι δεν έτρωγα κουτόχορτο. Κι αυτό δεν τού καλάρεσε. Απόδειξη ότι διαμαρτυρήθηκε -για τους τρόπους μου, λεει- στην υπηρεσία.

Στις πέντε Απριλίου, με κάλεσαν στα Κεντρικά Ταχυδρομεία, για να μου κάνουν συστάσεις. Σ'όλο το δρόμο αναρωτιόμουν εάν θα'πρεπε ν'αποκαλύψω την αλήθεια και να αναζητήσω το δίκιο μου. Μ'έβγαλε από το δίλημμα ο περισπούδαστος μαλάκας που -απ'τη βελούδινή του πολυθρόνα- άρχισε να μου κάνει κήρυγμα περί κανόνων συμπεριφοράς και υπαλληλικού σαβουάρ-βίβρ. "Συγγνώμη, κύριε Διοικητά..." πήγα να τον διακόψω όταν ο κόμπος είχε φτάσει πια στο χτένι. "Ο Διοικητής, παιδί μου, λείπει στο εξωτερικό. Εγώ είμαι διευθυντής προσωπικού." Με δούλευε, δηλαδή, μέσα στα μούτρα μου! Ήταν κι αυτός στο κόλπο! Τότε αποφάσισα να πάρω την κατάσταση στα χέρια μου. 

Επέστρεψα στην Κανάστα και ήπια τρία ουίσκι απανωτά για να καλμάρω. Ήταν μεσημεράκι, έξω επικρατούσε ουράνια γαλήνη. Από την ανοιχτή πόρτα του γραφείου μου, έβλεπα την επιφάνεια της λίμνης να ρυτιδιάζει ελαφρά στο θρόισμα του αέρα ενώ μία ντουζίνα νεογέννητα παπιά, καθοδηγούμενα από την κυρά-κλώσα, προετοιμάζονταν για την παρθενική βουτιά τους. Έβγαλα κάτω απ'το τραπέζι τα παπούτσια και τις κάλτσες μου, έλυσα τη γραβάτα και χαλάρωσα τη ζώνη μου. Τα δάχτυλα μου χάιδεψαν τις σανίδες του πατώματος. Μία αραχνίτσα προσγειώθηκε -άγνωστο από πού- πάνω ακριβώς στην κάφτρα του πούρου μου. Ακόμα και την ώρα που καιγόταν, οι κινήσεις της διατηρούσαν την αρμονία τους. "Μήπως να πέταγα όλα τα ρούχα μου και να'πεφτα στο δροσερό νερό;" σκέφτηκα. 

Εκείνο ακριβώς το δευτερόλεπτο, μία ανθρώπινη φωνή ήρθε να διακόψει βάναυσα τον θεόσταλτο ρεμβασμό μου. "Είστε ανοιχτά;" ρωτούσε απ'το κατώφλι ένας νεαρός με ηλίθιο πρόσωπο και κούρεμα-καρότο. Τινάχτηκα -"περάστε" τον καλωσόρισα υποκριτικά και διπλοκλείδωσα την πόρτα πίσω του. "Συγγνώμη που σας ενοχλώ" είπε, κοιτάζοντας τα ξυπόλητα πόδια μου "λέγομαι Πασαγιάννης και περιμένω γράμμα από την Αγγλία... Θα με ειδοποιούσατε εσείς, το ξέρω, μα είναι -βλέπετε- επείγον, αφορά τις σπουδές μου..." 

Εγώ είχα ανοίξει εν τω μεταξύ τον τηλεφωνικό κατάλογο. "Δεν λέγεστε μονάχα Πασαγιαννης, κύριε μου!" ούρλιαξα, πλησιάζοντας τον σε απόσταση αναπνοής. "Λέγεστε Πασαγιαννης, Πασαγιαννίδης, Πασαγιώτης, Πασαδαίος, Πασαδάκης, Πασαδέλλη..." και με αυξανόμενη ένταση φωνής τού διάβασα καμιά εκατοστή ονόματα. "Είστε όλοι ίδιοι! Ένα και το αυτό βρόμικο υποκείμενο! Με τριγυρίζετε μασκαρεμένοι και θέλετε να με μπερδέψετε, να με ζαλίσετε, να με ξεκάνετε! Μα εγώ σας πήρα προ πολλού χαμπάρι! Τέρμα λοιπόν τ'αστεία!" Βάρεσα δυνατά τη γροθιά στο τραπέζι όμως ο νεαρός δεν φάνηκε να πτοείται. Επωφελήθηκε ίσα-ίσα για να αρπάξει τον κατάλογο. "Εσείς είστε όλοι ίδιοι, κύριε Πασαδέλλη, Πασακαλίδη, Πασάκαλε, Πασακόπουλε και τα ρέστα! Μονάχα εγώ διαφέρω. Αλλά, όπως βλέπετε, είμαι αρκετά σίγουρος για τον εαυτό μου ώστε να μην το κάνω θέμα." Μού χαμογέλασε όλο ειρωνεία το κωλόπαιδο κι ούτε που ανοιγόκλεισε τα βλέφαρα. Τα δόντια του ήταν κάτασπρα, τετράγωνα, δεν άφηναν χαραμάδα. Το χέρι μου έφυγε από μόνο του, τον χτύπησα με όλη μου τη δύναμη και τού κατέβασα την πρόσοψη. 

Αιμορραγούσα όμως κι εγώ. "Θα'χει χωθεί στη σάρκα μου κανένας μυτερός κυνόδοντας" σκέφτηκα. Έριξα μια ματιά στο χέρι μου κι είδα κατάπληκτος πλήθος γυαλάκια. Ύστερα σήκωσα το βλέμμα κι αντίκρισα μπροστά μου έναν σπασμένο καθρέφτη.

Κόντευαν να τελειώσουν οι βραδινές ειδήσεις. Κάθε τόσο η μάνα μου γύριζε και μου φώναζε: «Βασίλη, ώρα να κοιμηθείς, αύριο θα ξυπνήσεις νωρίς για το σχολείο».

Κάθε βράδυ η ίδια ιστορία. Αφού ξέρει πως αν δε δω τ' αθλητικά δεν πάω για ύπνο.

Εκείνη τη στιγμή είδα τον Μπίλι Τζόουνς στην οθόνη. Καθόταν μπροστά στην πόρτα του σπιτιού του, μια ετοιμόρροπη πολυκατοικία στο Ντιτρόιτ της Αμερικής, χωρίς παραθυρόφυλλα και τζάμια. Θα ήταν ως δέκα χρονών, με μια βρώμικη τραγιάσκα στο κεφάλι του, αδύνατος, θα κρύωνε κιόλας μια και το χιόνι ήταν στρωμένο παντού κι εκείνος φορούσε ένα ψιλούτσικο πουλόβερ, ξεχειλωμένο.

Ηταν κι άλλα παιδιά ακουμπισμένα στον τοίχο της πολυκατοικίας, ένα μάλιστα είχε γυρισμένη την πλάτη του και κάτι έγραφε με μαύρο σπρέι. Υπήρχαν κι άλλες επιγραφές που δεν μπορούσα να διαβάσω. Σίγουρα όμως όλες εκείνες οι νεκροκεφαλές και τα σταυρωμένα κόκαλα τα είχαν χαράξει χέρια θυμωμένα. Καθώς ο φακός της τηλεόρασης έψαχνε τα πρόσωπα των παιδιών, μάτια γεμάτα πίκρα και απόγνωση, η φωνή του δημοσιογράφου έλεγε ότι χιλιάδες παιδιά στην Αμερική σαν τον Μπίλι Τζόουνς πεινάνε, γιατί οι γονείς τους δε βρίσκουν πια δουλιά στις μεγάλες πόλεις.

Ενας λυγμός μ' έκανε να γυρίσω. Η γιαγιά μου έκλαιγε. Παραξενεύτηκα. Η γιαγιά δεν κλαίει ποτέ μπροστά στην τηλεόραση. Δε λέω, στενοχωριέται όταν βλέπει τους σκοτωμένους στο Σαράγιεβο, τα πεινασμένα παιδιά της Σομαλίας και τα κομματιασμένα κορμιά του Σαββατοκύριακου. Τώρα όμως είχε γείρει το κεφάλι της και τα μάτια της έτρεχαν, βρύσες.

Της έπιασα το χέρι και το χάιδεψα, δεν αντέχω να βλέπω τη γιαγιά μου να κλαίει.

- Μη στενοχωριέσαι, Βασιλάκη, κλαίω γιατί θυμήθηκα τα παλιά... Αχ, πώς τα φέρνει η τύχη, παιδάκι μου...

Σηκώθηκα κι έκλεισα την τηλεόραση. Ας χάσω τα αθλητικά. Ηξερα πως η γιαγιά θα μου έλεγε μία από κείνες τις απίστευτες ιστορίες που είχε ζήσει...

- Ημουνα στην ηλικία σου, Βασιλάκη, έμπαινα στα δώδεκα... Μόλις είχε τελειώσει ο πόλεμος, 1944 ήταν... Θυμάμαι ακόμα εκείνο το μεγάλο καράβι με τα ψηλά φουγάρα που μπήκε ένα πρωί στο λιμάνι.«Είναι γεμάτο δέματα από την Αμερική», μαθεύτηκε στο νησί. Πριν καλά - καλά αράξει, μαζεύτηκε το παιδομάνι στην προκυμαία. Πρώτη και καλύτερη εγώ. Εβλεπα τα πελώρια δέματα να κατεβαίνουν με το βίντσι και η καρδιά μου χτυπούσε δυνατά, το στόμα μου γέμιζε σάλια, καθώς σκεφτόμουνα τις σοκολάτες, τα μπισκότα και τη μαρμελάδα που σίγουρα θα είχαν μέσα.

» Μείναμε όμως με τη χαρά. Μόλις τα ξεφόρτωσαν, έτρεξαν οι στρατιώτες και τα στοίβαξαν στα φορτηγά αυτοκίνητα που περίμεναν. Θα τα μοίραζαν τα Χριστούγεννα στους πεινασμένους, είπαν. Ποιος θα πρωτόπαιρνε, όμως; Εκείνο τον καιρό όλοι ήμασταν πεινασμένοι στο νησί.

» Σιγά - σιγά ο κόσμος διαλύθηκε, έφυγαν και τα παιδιά. Εμεινα μόνη μου, καθισμένη στη σιδερένια δέστρα κι έβλεπα τα φορτηγά που χάνονταν ένα - ένα στη στροφή.

» Στην αρχή δεν πρόσεξα τον ναύτη που στεκόταν μπροστά μου, ίσως γιατί τα μάτια μου είχαν θαμπώσει από τα δάκρυα. Κρατούσε ένα δέμα και κάτι μου έλεγε στη γλώσσα του. Υστερα το ακούμπησε μπροστά στα πόδια μου, με χάιδεψε στα μαλλιά και χάθηκε στην μπουκαπόρτα του καραβιού.

» Αρπαξα το δέμα κι άρχισα να τρέχω κατά το σπίτι μου. Ηταν ασήκωτο, με δυσκολία το κουβαλούσα, τα πόδια μου όμως είχαν βγάλει φτερά, πετούσα.

Εφτασα στο σπίτι με κομμένη την ανάσα και τα χέρια γεμάτα πληγές από το χοντρό σπάγκο. Η μάνα μου μόλις με είδε, σάστισε. «Πού το βρήκες;». Κατάφερε ν' αρθρώσει. Εγώ, λαχανιασμένη ακόμα από το τρεχαλητό, άρπαξα το μαχαίρι της κουζίνας κι έκοψα τους σπάγκους.

» Στη στιγμή γέμισε η κουζίνα μας μ' όλα τα καλά του κόσμου, γεύσεις και μυρωδιές ξεχασμένες από χρόνια... Σοκολάτες, καραμέλες, κονσέρβες με κρέας, μαρμελάδα, ένα κουτί καφέ, δυο ζευγάρια γυναικεία παπούτσια μυτερά, πράσινα και πορτοκαλιά, σαράντα νούμερο, δυο φουστάνια έξωμα στο χρώμα της φωτιάς. Και ζάχαρη... Ενα μεγάλο σακούλι ψιλή, κάτασπρη ζάχαρη... Είχαμε χρόνια να δούμε στο σπίτι μας τέτοιο πολύτιμο αγαθό. Πού και πού βρίσκαμε λίγο πετιμέζι για το πρωινό φασκόμηλο... Εκείνο όμως που έκανε τα χέρια μου να τρέμουν, καθώς ξετύλιγα το χρωματιστό χαρτί, ήταν ένα τετράγωνο κουτί, δεμένο με φιόγκους και κορδέλες. Μάντευα ότι κάποιο παιχνίδι έκρυβε μέσα.

» Είχε ένα σκύλο, κάτασπρο σαν το χιόνι και μόλις τον άγγιζες γάβγιζε δυνατά. Τρελάθηκα από τη χαρά μου. Δε θυμάμαι πόσο καιρό είχα να πιάσω παιχνίδι στα χέρια μου. Οταν βρίσκαμε καμιά παλιά κάλτσα, την παραγεμίζαμε με κουρέλια και παίζαμε μπάλα στις αλάνες της γειτονιάς... Είχε κι ένα σημείωμα μέσα στο κουτί. Το απόγευμα τρέξαμε στον κύριο Πυθαγόρα, τον δικηγόρο που ήξερε αγγλικά. Ως τα σήμερα θυμάμαι τι έγραφε εκείνο το γράμμα: «Με λένε Μπίλι Τζόουνς και είμαι δέκα χρονών. Μένω στο Ντιτρόιτ και έχω μία αδελφή και έναν αδελφό, δίδυμα. Ο πατέρας μου εργάζεται σε ένα εργοστάσιο που φτιάχνουν αυτοκίνητα και η μητέρα μου είναι δασκάλα. Το σκυλί το λένε Λάκι και εύχομαι να φέρει τύχη σ' όποιον το πάρει. Εγώ και η οικογένειά μου θέλουμε να τελειώσει γρήγορα ο πόλεμος για να πάψουν να σκοτώνονται οι άνθρωποι και να ζήσουν όλοι οι λαοί ευτυχισμένοι...».

» Ηθελα να γράψω στον Μπίλι Τζόουνς, να τον ευχαριστήσω για τα δώρα του και να του πω πόσο είχαμε υποφέρει όλα τα χρόνια που γινόταν πόλεμος, το γράμμα όμως δεν είχε διεύθυνση. Ψάξαμε στο χάρτη και βρήκαμε το Ντιτρόιτ σφηνωμένο ανάμεσα σε λίμνες και σε ποτάμια. «Είναι μεγάλη πολιτεία, δε θα πάει το γράμμα σου χωρίς διεύθυνση», είπε ο κύριος Πυθαγόρας.

» θυμόμουνα τον Μπίλι Τζόουνς πολύ καιρό, όσο έπαιζα με το Λάκι. Υστερα ο πόλεμος τελείωσε, ο Λάκι πάλιωσε και πετάχτηκε στην αποθήκη κι εγώ λαχταρούσα καινούρια παιχνίδια. Ηρθε όμως ο εμφύλιος και γέμισε μ' αγωνία και φόβο τις καρδιές μας. Πού καιρός για παιχνίδια και χαρές. Μαζευόμασταν νωρίς στα σπίτια μας και παρακολουθούσαμε τις κουβέντες των μεγάλων.

Η γιαγιά αναστέναξε κι ύστερα έκλεισε τα μάτια της. Μπορεί και να την πήρε ο ύπνος. Είναι και μεγαλούτσικη πια, κοντεύει στα εβδομήντα.

Εγώ όμως έμεινα ξάγρυπνος όλη τη νύχτα. Σκεφτόμουνα τον Μπίλι του παλιού καιρού και τον σημερινό, της τηλεόρασης. Οταν ξημέρωσε, είχα πάρει την απόφασή μου. Διάλεξα από την ντουλάπα το πιο ζεστό πουλόβερ - μου το είχε πλέξει η γιαγιά στην αρχή του χειμώνα - και το δίπλωσα με γερό σπάγκο μέσα σ' ένα κουτί. Πριν το δέσω με γερό σπάγκο, έβαλα μέσα ένα σημείωμα: «Αγαπητέ κύριε. Σε παρακαλώ ψάξε και βρες τον Μπίλι Τζόουνς που μένει σε μια βρώμικη πολυκατοικία πέρα από το ποτάμι και δώσ' του το πουλόβερ που έπλεξε η γιαγιά μου. Είναι φτωχός και το χρειάζεται». Υστερα έγραψα με κεφαλαία γράμματα: ΓΙΑ ΤΟΝ ΚΥΡΙΟ ΔΗΜΑΡΧΟ ΤΟΥ ΝΤΙΤΡΟΪΤ ΤΗΣ ΑΜΕΡΙΚΗΣ και το ταχυδρόμησα. Δεν ξέρω αν θα φτάσει στον Μπίλι Τζόουνς της τηλεόρασης. Ο Δήμαρχος όλο και κάποιον «Μπίλι Τζόουνς» θα βρει να το δώσει. Υπάρχουν τόσοι στην πόλη του.

Tου έγραψε δυο λόγια, πως η Aγλαΐα είναι πολύ άρρωστη και τώρα τον περιμένει. Δώδεκα χρόνια ζουν χωρισμένοι. Δώδεκα χρόνια κλείσθηκε σ' αυτό το σπίτι μέσα. Δώδεκα χρόνια δεν τον είδε. Tα μαλλιά της ασπρόμαυρα, το μέτωπόν της ρυτιδωμένον. Tα δάκτυλά της πλέκουν γρήγορα πτερωτά και τα μεγάλα γαλανά μάτια της, που τώρα ξεθώριασαν, οπλισμένα με τα γυαλιά, ακολουθούν τις βελόνες. Mαύρο το φόρεμά της, μαύρη και η καρδιά της. Tο παράθυρον, το οποίον είναι πολύ πλησίον της, της δεικνύει τον Kεράτιον κόλπον γαλήνιον. Πάντοτε όταν βλέπει τα μεγάλα σκάφη να εξαπλώνονται ήσυχα και αμέριστα εις την λείαν επιφάνειαν του λιμένος, ψιθυρίζει: «H θάλασσα η άπιστη, που σηκώνει θεριά κύματα ή σείεται ελαφρά, έχει λιμάνια ακύμαντα, μα η ζωή του ανθρώπου, αχ, δεν έχει».

Kτύπησε τον εσπερινό η καμπάνα του πατριαρχείου, η κ. Πουλχερία πετάχθηκε τρομαγμένη και ξέχασε να κάμει όπως πάντα το σταυρό της. Eφυγαν δύο - τρεις βελονιές από την κάλτσα της και η ματιά της καρφώθηκε στη θάλασσα, και κατόπι ξεκαρφώθηκε με βία και καρφώθηκε στη θύρα του δωματίου.

Δοκίμασε να ξαναπλέξει, μα τα δάκτυλά έτρεμαν και δεν το κατόρθωσε. O Mαυρίκος, ο γάτος της, έπαιξε με το κουβάρι της.

Kτύπησε η θύρα, η κ. Πουλχερία πετάχθηκε και βρέθηκε στο πόδι.

Eπλησίασε τον καθρέφτη. Θεέ μου, τι άσχημη! Xλωμή, λιγνή, ζωντόνεκρη. Διόρθωσε λιγάκι τα μαλλιά της - η γυναίκα αυτό δεν το λησμονεί και στην πιο κρίσιμη στιγμή της ζωής της -, και συμμάζεψε το κουβάρι της που ολόκληρο το ξετύλιξεν ο Mαυρίκιος.

Aκούστηκαν βήματα. H καρδιά της κτυπούσε δυνατά, όσο τα βήματα πλησίαζαν, τόσο οι παλμοί πλήθαιναν. Eμβήκε ένας κύριος με μεγάλη κοιλιά, παχύς, ροδοκόκκινος, καλοξυρισμένος και κρατούσε στα χέρια του κυλινδρικόν πίλον. H κ. Πουλχερία του έτεινε το παγωμένο χέρι της. Tα μάτια της άστραφταν. Nαι, ο Mάρκος δεν είναι αδύνατος σαν σκελετός, μα γήρασε κι εκείνος, άσπρισαν τα μαλλιά του και τα μουστάκια του.

Eκείνος, πήρε το χέρι της και το φίλησε. Δύο μεγάλα δάκρυα κυλίσθηκαν στα παχιά κατακόκκινα μάγουλά του. Mε φωνή βραχνή, η οποία διεκόπτετο από την συγκίνησιν, εψιθύρισε:

«Πουλχερία, με συγχωρείς;»

Eκείνη τον συνεχώρησεν, όπως συνεχώρησε προ ολίγου τον Mαυρίκιο, που εξετύλιξε το κουβάρι της.

Tι στενοχωρία! Δεν έχουν τίποτε να πουν. Πόσα έλεγαν άλλοτε σκυμμένοι σ' αυτό το παράθυρο, πριν να ξημερώσει η μαύρη μέρα, κατά την οποίαν ο κ. Mάρκος έφυγε διά την Eυρώπην, με την διδασκάλισσαν της κόρης του.

Δώδεκα έτη έλειπε, δώδεκα έτη η κ. Πουλχερία έζησε ζωντόνεκρη στο παραθαλάσσιο αυτό σπίτι, δώδεκα έτη έκλαιγε κρυφά, διά να μην την βλέπει η κόρη της η ασθενική.

«Kαι η κόρη μας;», εψιθύρισε με στενοχωρίαν ο παχύς άνθρωπος.

«H κόρη μας;»

Tώρα δάκρυα χονδρά σαν βροχή άφθονα έβρεξαν το πρόσωπόν της κ. Πουλχερίας.

«H κόρη μας δεν είναι καλά».

Σηκώθηκε και του ένευσε να την ακολουθήσει.

Σ' ένα δωμάτιον ευρύχωρον, με τοίχους παχείς σαν τοίχους φυλακής, με δικτυωτά πυκνά, ήτο εξηπλωμένη η κόρη του, η κόρη των.

«Aγλαΐα!»

Aνοιξε τα βαριά βλέφαρά της η άρρωστη με κόπον. Aλλά τα ξανάκλεισε, διότι την εστενοχώρει το φως το άπλετον. Xλωμή σαν αγιοκέρι και με πρόσωπο λιωμένο εχαμογέλασε, και φάνηκαν τα δόντια της μαύρα και τριμμένα.

«O πατέρας σου, παιδί μου».

Tο μειδίαμα έφυγε από τα χείλη της.

O κ. Mάρκος επλησίασε και την εγλυκοφιλούσε.

«Mε γνωρίζεις, Aγλαΐα μου;»

«Nαι, η μητέρα όταν παρακαλούσε στην αρρώστια της, πάντα ανέφερε τ΄όνομά σου».

Γέλασε ένα γέλιο περιπαικτικό, έκλεισε τα μάτια της και γύρισε από το άλλο το πλευρό.

H κ. Πουλχερία τον έσυρεν εκτός του δωματίου.

«Mάρκο, μη νομίσεις ότι έμαθα την κόρην σου να σε καταράται και να σε μισεί. Mα έγινε νευρική. Kαι ενώ όταν ήμην καλά σ' εζωγράφιζα με τα καλύτερα χρώματα, άμα μου ήρχετο η κρίσις φαίνεται ότι έλεγα μερικά πικρά πράγματα, εις τα οποία η κόρη μας επρόσεξε περισσότερον από τα λόγια τα δικά μου. M' εννοείς!»

«Nαι».

Tο ρολόγι της Mεγάλης Σχολής εκτύπησε πέντε ώρες, ο κ. Mάρκος απεφάσισε να φύγει. Hτο η ώρα που έβγαζε την κυρία του - διότι τώρα είχε άλλην σύζυγον και άλλα παιδάκια - στον περίπατο. «E, με συγχωρείς, Πουλχερία;».

«Σε συγχωρώ».

Eφυγε κατευχαριστημένος διότι φέρθηκε σαν άνθρωπος με πολλή καρδιά, αφού πήγε σ' αυτό το σπίτι που δεν έπρεπε να ματαπατήσει, διά να ιδεί την άρρωστη κόρη του.

Eνώ έφευγε, ανέπνευσε ελεύθερα και είπε: «Mα πταίει η Πουλχερία. Tο παιδί αυτό είχεν ανάγκη καθαρού αέρος, περιπάτου, και εκείνη έζησε δώδεκα τώρα χρόνια κλεισμένη σαν σπιτόγατα. Tέτοια ήταν πάντα. Δεν αγαπούσε τον περίπατο. Aλίμονον, ούτε η μητρική στοργή δεν μπόρεσε να ξεριζώσει τα κακά της φυσικά».

Σκούπισε τον ίδρω του και πήδηξε γρήγορα μέσα στο καΐκι, που τον επερίμενε έξω από τα κάγκελα του κήπου.

Γλίστρησε το καΐκι, εχοροπήδησε λιγάκι ενώ περνούσε τα μεγάλα κύματα που εσήκωσε το βαποράκι της γραμμής που πέρασε προ ολίγου και άρχισε να καπνίζει το τσιγάρο του. H συγγνώμη, την οποία μου έδωκαν, πολύ τον εχαροποίησε.

Σε δυο διαφορετικά παράθυρα ήταν δύο γυναίκες και τον έβλεπαν με ματιές διαφορετικές.

H κόρη του έβηχε, έβηχε και γελούσε, ενώ έβλεπε τον πατέρα της ξαπλωμένο, και το εξησθενημένο πνεύμα της τίποτε δεν συλλογίζουνταν.

H κ. Πουλχερία τον έβλεπε και έλεγε πως η συγγνώμη, την οποία δίδει κανείς, είναι πολύ γελοίο πράγμα.

«Πώς τον συγχώρησα; Hλθε πίσω η αδικοξοδευμένη νεότης μου, η Aγλαΐα μου έγινε πάλιν υγιής και ροδοκόκκινη;».

H κ. Πουλχερία, η οποία συχνά δεν γελά, εγέλασε τώρα και εκείνη, όταν είδε μέσα στο καΐκι τόσο χαρούμενο τον κ. Mάρκο, διά την συγγνώμην την οποία έλαβε. Tο γέλιο της κόρης απετέλεσαν μια παράξενη συμφωνία σπαρακτική μέσα στο σκοτεινό, ήρεμο και μεγάλο φαναριώτικο σπίτι. O γείτονας ο δεσπότης, ο οποίος επότιζε μόνος του τα λουλούδια του, πετάχθηκε τρομαγμένος και σταυροκοπήθηκε, διότι πότε μα ποτέ δεν άκουσε δώδεκα τώρα χρόνια γέλια στο σπίτι της ζωντόνεκρης.

Η ιδέα της ήρθε στην αίθουσα αναμονής έξω από τις τουαλέτες του κλαμπ Χοπ, ένα βράδυ που προσπαθούσε να συνέλθει. Η Νάντα περνούσε σχεδόν όλα τα βράδια εξόδου της προσπαθώντας να συνέλθει, μια και ποτέ δεν κατάφερνε να υπολογίσει σωστά τις ποσότητες αλουμόλ που μπορούσε να απορροφήσει ο οργανισμός της με επιτυχία. Πράγμα που έκανε έξαλλη τη φίλη της τη Νέση ­ όχι πως αυτή ήταν προικισμένη με αρκετή νοημοσύνη ώστε να μπορεί να υπολογίσει το αλουμόλ σωστά, απλώς είχε μάθει να σταματάει στο πέμπτο ποτήρι.

Κάτι που η Νάντα ξεχνούσε συστηματικά, με αποτέλεσμα να σέρνεται στις αίθουσες αναμονής με βλέμμα χαμένο μέχρι να 'ρθει η ώρα του τελευταίου TGV και να επιστρέψει στο κατάλυμα.

Βρισκόταν λοιπόν μισοξαπλωμένη στον καναπέ του Χοπ και παρατηρούσε τις κοπέλες που χτενιζόντουσαν προσεκτικά μπροστά στον καθρέφτη. Μια απ' αυτές, που ήταν σαφές από την αύρα των μαλλιών της ότι ανήκε στην Α' κατηγορία DNA, μάζεψε αφηρημένα τις τρίχες από τη βούρτσα και τις έκανε ένα μπαλάκι πριν τις πετάξει στον εξαφανιστή υπολειμμάτων ­ μόνο που δεν σημάδεψε σωστά και το μπαλάκι
έπεσε στο πάτωμα. Η Νάντα συνέχισε να ξαπλώνει στον καναπέ κοιτάζοντας το μπαλάκι από τρίχες.

«Εχεις γίνει ζόμπι τελείως», άκουσε την περιφρονητική φωνή της Νέση. «Μα τι έχεις πάθει; Εξω σε περιμένουν τουλάχιστον δέκα γκόμενοι κι εσύ έχεις φυτευθεί εδώ... Νάντα; Τζάμπα πληρώσαμε πέντε ολόκληρα κοσμό για να μπούμε, μαλακισμένη; Οχι, αν είναι έτσι να κάθεσαι στο κατάλυμα! Σόρι δηλαδή!».

Η Νάντα σηκώθηκε σαν υπνωτισμένη, μάζεψε το μπαλάκι με τις τρίχες και το 'χωσε στην τσέπη της στολής της αγνοώντας τις διαμαρτυρίες της κολλητής της («Τι κάνεις εκεί, μαζεύεις σκουπίδια; Μπλιαχ - πέταξέ το αμέσως αυτό το σιχαμένο, πέταξέ το, είπα!»).

Με ασταθές βήμα ακολούθησε τη Νέση στην τεράστια ιδρωμένη αίθουσα που έτρεμε ολόκληρη από τους ήχους της μουσικής, στριμώχτηκε ανάμεσα σε χορευτές, σήκωσε τα χέρια της ψηλά προσποιούμενη ότι χορεύει ­ και πέρασε το υπόλοιπο της βραδιάς κολλημένη στην μπάρα.

Για όλους, η Νάντα ήτανε μεθυσμένη.

Μόνο που αυτή, μέσα στη μαστούρα της, κατέστρωνε ήδη το σχέδιό της.

«Δεν είσαι με τα σωστά σου», έλεγε ο Τζες την άλλη μέρα τοποθετώντας απρόθυμα τις τρίχες στο σκάνερ πάνω στο γραφείο του. «Δηλαδή απ' όλες τις παράλογες απαιτήσεις που ακούω σ' αυτό το κωλο-κομμωτήριο, αυτή είναι η πιο - η πιο απίστευτη. Το DNA, παιδί μου, έχει περισσότερα από τρία δισεκατομμύρια γράμματα, έχεις ιδέα πόσα απ' αυτά πρέπει να αλλάξω προκειμένου ν' αλλάξω την αύρα των μαλλιών σου;».

«Οχι, φυσικά», είπε βαριεστημένα η Νάντα. Ηταν δεδομένο ότι ανήκε στη Δ' κατηγορία DNA, γι' αυτό και δούλευε στην επεξεργασία προγραμμάτων, γι' αυτό δεν της είχε δοθεί η άδεια να παρακολουθήσει μαθήματα στο πανεπιστήμιο. Γι' αυτό ζούσε σε κατάλυμα και όχι σε κατοικία.

Λόγω της καταραμένης κατηγορίας Δ', η Νάντα δεν θα πήγαινε ποτέ στη ζωή της σ' ένα καλό πάρτι. Δεν θα προχωρούσε επαγγελματικά, δεν θα συγκέντρωνε ποτέ αρκετά κοσμό ώστε να μπορέσει τουλάχιστον να κάνει μερικά μακρινά ταξίδια (στον Αρη, ας πούμε, που ήταν απωθημένο της από τότε που άκουσε κάποια ηλίθια Α'-δούρα στο γραφείο να τον διαφημίζει).

Το χειρότερο, δεν υπήρχε ούτε μία στο εκατομμύριο περίπτωση να βγει, έστω, με τον γιο του διευθυντή της τον Ζανό: με μια ματιά που θα της έριχνε, θα συνειδητοποιούσε ότι παρά τα μακριά της πόδια, τα δυο μικρά αφτιά, τα μεγάλα στρογγυλά στήθη και τα υπέροχα γαλανά της μάτια, η Νάντα δεν ήταν παρά μια δευτεροκλασάτη Δ'.

Ηξερε πως ο Τζες μπορούσε να τη βοηθήσει ως προς το τελευταίο, της το 'χε πει μεθυσμένος από αλουμόλ ένα βράδυ που προσπαθούσε να την εντυπωσιάσει, ποιος ξέρει γιατί.

«Κάθε κύτταρο έχει 23 ζεύγη χρρρρωματοσωμάτων», έλεγε ο Τζες γέρνοντας πάνω της, στηριγμένος στο ένα της στήθος. «Περρρριέχουν το γονιδίωμά του. Το σύνολο των γονιδίων. Το DNA του. Αυτό πρρρροδιαγρρρράφει το...». 

«Το βυζί μου;», είπε ψυχρά η Νάντα σηκώνοντας το ένα της φρύδι.

«Οχχχχι, ρρρρε... το... τι έλεγα; Τη ζωή του πρρρροδιαγρρρράφει, να 'ούμε... Και έχουμε 80-100.000 γονίδια στο DNA μας. Τη θέση των γονιδίων την ξέρρρρουμε, τη λειτουρρρργία του κάθε γονιδίου επίσης, άρρρρα;». 

«Αρα, τι;», ρώτησε η Νάντα κοιτάζοντας έναν άλλον γκόμενο, γιατί δεν ήταν καθόλου σίγουρη ότι ο Τζες ήτανε στρέιτ στις ελεύθερες ώρες του. Στη δουλειά του ήταν εμφανές πως επρόκειτο για γκέι, υποψιαζόταν λοιπόν πως ήταν γκέι και στα ρεπό.

«Αρρρρα, ναι. Η μεταλλαγή. Ναι. Η αύρρρρα; Τα μαλλιά; Θέλω να πω, απ' αυτό σε αναγνωρίζουν όλοι ότι είσαι Ε'».

«Είμαι Δ', μαλάκα. Ε' είσαι και φαίνεσαι!».

«Οοοοχι, εγώ είμαι Β', γι' αυτό και ξέρρρρω τι μου γίνεται... λοιπόν, ναι. Εγώ μπορώ να στο αλλάξω, ε;».

«Ποιο να μου αλλάξεις; Το DNA; Είσαι στα καλά σου;».

«Οχι ρρρρε μμμμαλάκα! Το DNA χα, τι λέει αυτή ρρε, την αύρα μπορρρώ να σου αλλάξω. Με δείγμα βέββββαια, ε; Να σκανάρω ένα δείγμα καποιανής Γ' ή Β' ή ακόμα και Α', χα. Και όχι τζάμπα, ε;».

Της είχε κλείσει το μάτι, κι η Νάντα, που δεν είχε ποτέ πρόβλημα με όσους ήτανε γκέι και στις ελεύθερες ώρες τους, τον ακολούθησε στην αποθήκη χρησιμοποιημένων σκάνερ κι έκανε μαζί του κάτι που αν δεν ήτανε το καλύτερο σεξ της ζωής της, οπωσδήποτε δεν ήταν και το χειρότερο. Διότι και η Νέση, που τάχαμου έκανε σεξ μόνο με καρατσεκαρισμένους καραστρέιτ ­ μη χέσω. Είχε να γαμηθεί από το 2095.

«Είμαι σίγουρη ότι θα τα καταφέρεις, Τζες», επέμενε η Νάντα παίζοντας με μια μπούκλα από τα πλούσια, αλλά προδότικα μαλλιά της.

Υπό οποιαδήποτε οπτική γωνία, ο οποιοσδήποτε άντρας μπορούσε να δει την καταδικασμένη Δ' στα μαλλιά της Νάντας. Εβλεπε εκτός των άλλων ότι η Νάντα δεν είχε (και δεν θα αποκτούσε ποτέ) άδεια οδήγησης, πλοήγησης και πιλοταρίσματος, άδεια χειρισμού βαρέων μηχανημάτων και άδεια επίσκεψης ψηφιακών βιβλιοθηκών. Εβλεπε ότι ήταν καλά στην υγεία της μεν, αλλά ότι οι αναπαραγωγικές της δυνατότητες ήταν περιορισμένες, μια και τα παιδιά της θα αποκτούσαν το ίδιο Δ' DNA που είχε κι αυτή.

Πράγμα για το οποίο η Νάντα δεν έσκαγε υπό κανονικές συνθήκες γιατί ποτέ δεν έκανε μακροπρόθεσμα σχέδια: δεν την ενδιέφερε το μακρινό μέλλον, την ενδιέφερε ένας συγκεκριμένος γκόμενος τον οποίο ήθελε 1) να κουτουπώσει, και 2) να συνεχίσει να κουτουπώνει για καναδυό χρόνια μέχρι να βαρεθούν ο ένας τον άλλον.

Γι' αυτό κι είχε σκεφτεί τον Τζες.

«Αυτή, μάλιστα, είναι Α' βεβαιωμένο...», έλεγε σκεφτικός ο Τζες μελετώντας τις σκαλοειδείς εικόνες στην πράσινη οθόνη. «Αλλά έχει ψαλίδα».

«Μωρ' τι με νοιάζει η ψαλίδα;», πετάχτηκε η Νάντα. «Εγώ θέλω το μαλλί της. Γίνεται; 'Η μου τα 'λεγες μόνο και μόνο για να με πηδήξεις;».

«Νάντα, σε παρακαλώ», είπε προσβεβλημένος ο Τζες κοιτάζοντας γύρω του ανήσυχα. Παρ' όλο που δεν υπήρχε ψυχή στο κομμωτήριο τέτοια ώρα, δεν το ρισκάριζε να μάθει κανείς για τις στρέιτ τάσεις του ­ ένας Θεός ξέρει τι ζημιά μπορεί να μου κάνει το outing στη μέση της σεζόν, σκέφτηκε ταραγμένος.

«Κοίτα, μπορούμε να δοκιμάσουμε», είπε διστακτικά. «Εννοείται φυσικά ότι δεν θα βγάλεις κιχ. Αν μαθευτεί θα χάσω την άδειά μου.

Θα καταντήσω βοηθός σε κανένα συνοικιακό κομμωτήριο και θα χάσω τη συνδρομή μου στο κρατικό σπα».

«Τσιμουδιά σε κανέναν», είπε η Νάντα προσπαθώντας να συγκρατήσει τον ενθουσιασμό της.

«Λοιπόν, πάρε ένα παλμ από το τραπεζάκι και κάτσε στο σεσουάρ».

«Τι, χωρίς να με λούσεις;».

«Να λουζόσουν σπίτι σου, αγάπη μου. Δεν έχει σημασία αν είσαι λουσμένη ή όχι, αρκεί να υπολογίσω σωστά τις δόσεις ψηφιακής ακτινοβολίας και να σταθεροποιήσω το μείγμα του αποκωδικοποιητή. Σε συνδυασμό με την ειδική αναλυτογόνο περοξική ανιλίνη, θα -».

«Δεν καταλαβαίνω τίποτα», είπε η Νάντα μ' έναν ελαφρύ πανικό. Κι αν πάθω καμιά ζημιά; Σκέφτηκα. Αν μείνω καραφλή ή, ακόμα χειρότερα, αν πέσω χαμηλότερα στη σκάλα του DNA;».

«Φυσικά και δεν καταλαβαίνεις, αφού είσαι μογγόλα Δελτατζού. Κάτσε εκεί που σε βάζω και βούλωσέ το. Δε θέλω small talk. Αν δεν μου έχεις εμπιστοσύνη να πας σε άλλο κομμωτήριο. Σου φτιάχνω το μαλλί από το 2080, αν είναι δυνατόν πάνω στο τσακ να μου κάνεις τέτοιες μανούρες. Θέλεις ή δεν θέλεις ν' αλλάξεις μαλλιακό DNA;». 

«Θέλω, αλλά -».

«Αλλά μόκο». Την έσπρωξε στη θέση και της έδεσε τη ζώνη ασφαλείας με ξαφνική αποφασιστικότητα. «Εγώ, αγάπη μου, έχω τελειώσει τη σχολή κομμωτικής στο Παρίσι, με επαίνους αποφοίτησα. Ξέρεις πόσες σταρ έχω βάλει κάτω εγώ, ε; Ποιος νομίζεις ότι είμαι; Κανένας τελευταίος;». 

Της έλυσε τη ζώνη τρεις ώρες αργότερα.

Η Νάντα κοιτάχτηκε στον καθρέφτη κρατώντας την ανάσα της.

«Πώς σου φαίνεται;», ρώτησε περήφανος ο Τζες. «Δεν είναι αριστούργημα;».

«Φαίνεται... οπωσδήποτε Α' φαίνεται. Αλλά το χρώμα!».

«Τι έχει το χρώμα, μωρή;».

«Οχι, μια χαρά είναι, οπωσδήποτε είναι Α', αλλά γιατί μου το 'κανες κόκκινο δεν καταλαβαίνω -».

«Μα είσαι ντιπ ηλίθια; Να 'χεις ολόιδιο DNA και χρώμα με την άλλη την κουλή που της έκλεψες την τρίχα; Μέχρι και οι πέτρες θα το καταλάβαιναν. Ηλιθιήδου».

«Μα οι μπούκλες;».

«Οι μπούκλες είναι η τελευταία λέξη της μόδας. Κι αν δεν σ' αρέσει, να πας σ' άλλο κομμωτήριο. Ορίστε μας».

Η Νάντα πήρε βαθιά ανάσα, δεν πάει στο διάολο, είπε. «Καταπληκτική μ' έκανες, Τζες μου, πόσο χρωστάω;».

«Δεκαπέντε κοσμό», απάντησε περήφανος ο Τζες απλώνοντας το χέρι του. «Τι νόμιζες θα καθάριζες μ' ένα πήδημα; Πού ζεις, μωρή, στο 2000;».

Το ίδιο βράδυ, η Νάντα έκανε γκράντε εμφάνιση στο Χοπ με τη Νέση, που δεν πίστευε στα μάτια της. Υπολόγισε για πρώτη φορά σωστά τις δόσεις (δύο μόνον, μια και δεν το σήκωνε ο οργανισμός της) κι όταν μπήκε ο Ζανό πήρε φόρα και κατευθύνθηκε πάνω του.

«Ωχ, χίλια συγγνώμη!», είπε όταν τον περίχυσε τάχαμου αδέξια με το ποτό της. «Μα πώς το 'κανα εγώ αυτό, με συγχωρείς, έλα να σε καθαρίσω... ω, ο Ζανό δεν είσαι; Από το γραφείο;».

Ο Ζανό, ψηλός, επιβλητικός και υπέροχος απ' όλες τις απόψεις, την κοίταξε ξαφνιασμένος.

«Εσύ; Συγγνώμη, δεν -».

«Νάντα. Επεξεργασία». Σήκωσε τους ώμους αδιάφορα, βλέποντάς τον να μελετάει προσεκτικά το μαλλιακό της DNA. «Ξέρεις, ασχολούμαι προσωρινά, μέχρι να βρεθεί θέση στη στελέχωση. Δεν σκοτώνομαι κιόλας γιατί προτιμάω τα σπορ απ' τη δουλειά».

«Και εγώ το ίδιο», είπε πρόθυμα ο Ζανό ξεχνώντας εντελώς το θέμα είμαι - περιχυμένος - με - ποτό - που - μου - καίει - τ' - αρχίδια.

«Θέλεις να βγούμε μια βόλτα έξω;».

Βγήκανε βόλτα. Κάτω από το φως των πλανητικών συνδυασμών, φιλήθηκαν λίγο αργότερα. Η Νάντα με τον ενθουσιασμό της δεν έκανε, αυτό που συνήθιζε ­ δεν αποστασιοποιήθηκε από τη σκηνή για να την αναλύσει μέσα στο μυαλό της. Αφέθηκε, τον ακολούθησε στη γνωστή αποθήκη σκάνερ (μα όλοι εδώ πάνε να πηδηχτούν;) και μόνον πάνω στο σεξ της ήρθε κάτι σαν αποκάλυψη. Δαγκώθηκε, κατάπιε την πίκρα της, προσπάθησε να μη δείξει την απογοήτευσή της, συζήτησε με τον Ζανό για μελλοντικά σχέδια, για ταξίδια που θα έκαναν μαζί, για διακοπές, για γουικέντς που θα περνούσαν σε διάφορα κρατικά σπας...

Μόνο την επομένη μετά τη δουλειά βρέθηκε με τη Νέση για καφέ και της ομολόγησε κλαίγοντας τη φριχτή αλήθεια: ο Ζανό την είχε αφόρητα, απίστευτα, φριχτά απογοητευτικά μικρή.

«Να χέσω τις εξελίξεις τους», μουρμούριζε η Νέση σφίγγοντας παρηγορητικά το χέρι της φίλης της. «Μα είδες, παιδί μου; Αν τον κοιτάξεις στα μαλλιά, το μαλλιακό του DNA δεν προδίδει τίποτα τέτοιο, το είδες; Πώς γίνεται λοιπόν και πέφτεις τόσο έξω;».

«Πήγε κι άλλαξε το DNA του στη Βραζιλία», είπε κλαίγοντας η Νάντα. «Από τους πρώτους που το έκαναν, μου είπε. Για να κερδίζει τις εντυπώσεις, ο μαλάκας. Λες και δεν θα το καταλάβει όποια γκόμενα πάει μαζί του».

«Ε, κι εσύ τα ίδια έκανες», είπε η Νέση. «Τι, δεν θα το καταλάβει κάποιος σε ποια κατηγορία είσαι; Αφού δεν ξέρεις να οδηγείς, ρε Νάντα. Δηλαδή, υπάρχει πιο απλό; Θα σε βάλει πίσω από ένα τιμόνι και θα το κοιτάς. Ορίστε η κατηγορία σου: κάτω απ' το νερό. Ηθικόν δίδαγμα; Δεν ωφελεί να κλέβεις».

«Ε, εντάξει, ας μην υπερβάλλουμε...», είπε η Νάντα σκουπίζοντας τα δάκρυά της.

Η άκρη μιας ιδέας, λαμπερή και πεταχτούλα, είχε ήδη αρχίσει να σχηματίζεται μέσ' το μυαλό της.

«Καμιά φορά αναρωτιέμαι μήπως άλλαξες όντως το DNA σου, και όχι μόνο το μαλλιακό», μουρμούριζε ο Τζες μετρώντας τα κέρδη της σεζόν 2100-2101 στο ταμείο του κομμωτηρίου. Το οποίο, πλέον, περιλάμβανε δεκαέξι ορόφους, τέσσερις ατομικούς ανελκυστήρες και δύο μαζικούς (με υαλο-οροφές / υαλοπατώματα), δύο καφετέριες κι ένα απλό μπαρ υπεραστρικού σούσι. 

«Μμμ; Πώς το 'πες αυτό;». Η Νάντα, απορροφημένη από ένα ιστορικό ντοκυμαντέρ για την αρχαία σειρά Absolutely Fabulous, χτένιζε αφηρημένη τα πυκνά κόκκινα μαλλιά της.

Ο Τζες δεν συνέχισε. Χάρη στη λαμπρή ιδέα της Νάντας ­ κοπιάρισμα DNA και εγκατάστασή του στα γυναικεία κεφάλια με οποιαδήποτε κόμμωση, επιπλέον ­ είχανε πήξει στο κοσμό. Ντρεπόταν να ομολογήσει πως ο ίδιος, παρά το προχωρημένο του DNA, στην ουσία πλούτιζε τώρα χάρη στην ιδέα μιας Δελτατζούς... πρώην Δελτατζούς, τέλος πάντων. Μιας γκόμενας που είχε καταφέρει να ξεπεράσει τις γενετικές της προδιαγραφές και να γίνει πλούσια. Κάτι που ήταν ασυζητητί αδύνατον για άτομο με το δικό της σύνολο γονιδίων.

Χαμογέλασε τρυφερά χαϊδεύοντάς της το χέρι. Ηξερε πως θα 'ταν ένας απλός κομμωτής (με πτυχία, αλλά απλός) χωρίς τη Νάντα, κι αυτό κατά τη γνώμη του ήταν ένα από τα μυστήρια της ανθρώπινης φύσης ­ όχι η απλότητα της κομμωτικής του τέχνης, ούτε η επιτυχία του κομμωτηρίου, αλλά, να... η ικανότητα μιας γκόμενας να βγάζει μπιελά ολόκληρη επιστήμη.

Ασε δηλαδή που η Νάντα, με δανεικό DNA, είχε καταφέρει να μην έχει καν ψαλίδα...


O Φλεβάρης δεν έφυγε ακόμα κι ο Μάρτης ο παλουκοκαύτης είναι μπροστά μας.

Όμως, "μάγεμα η φύσις κι όνειρο" τούτες οι μέρες στην ύπαιθρο. Να 'ρθε η Άνοιξη στ' αλήθεια κι ο κυρ Χειμώνας να μας αποχαιρέτησε από τώρα; Οι μαργαρίτες λένε ναι ήρθε, ήρθε. Το ίδιο και τα μανουσάκια με το υπέροχο μωβ χρώμα τους και την μεθυστική μοσκοβολιά τους. Ναι, λένε και οι πεταλουδίτσες με τα τρελά παιχνιδίσματα στα λιβάδια. "Το σκουλικάκι βρίσκεται σ' ώρα γλυκιά κι εκείνο" για να θυμηθούμε και το Σολωμό.

Ξαφνιάστηκε η μάνα μου που με είδε πρωί πρωί στο χωριό με το κλαδευτήρι στο χέρι.

- Νόμιζα πως θα πας στην παρέλαση, τέτοια μέρα που είναι, μου είπε.

- Θα τη δω το βράδυ στην τηλεόραση, της αποκρίθηκα. Τούτο το ξύπνημα της φύσης, είπα μέσα μου δεν το νιώθεις από το γυαλί. Δεν την οσφραίνεσαι αν δεν πας κοντά της... και τη χάρηκα προχθές την Τρίτη με όλες μου τις αισθήσεις.

- Άργησες μου είπαν οι κληματόβεργες. Δε βλέπεις που το δάκρυ μας τρέχει ασταμάτητα;

Το ίδιο μου είπαν και οι ροδακινιές που είχαν πλημμυρίσει με τα ροζ μπουμπούκια τους. Με τί καρδιά να ρίξεις μερικά απ' αυτά στο χώμα;

Πράγματι είχα αργήσει. Μου το είπαν και τα σπουργίτια που είχαν ξεκινήσει κιόλας το "έργο" τους.

Σε τρέλαιναν με τα ερωτικά τους τιτιβίσματα. Χαιρόμουνα τον αγώνα τον ωραίο και τον άγριο καμιά φορά που έκαναν για να κατακτήσουν το ταίρι τους. Ο πόθος είναι και όμορφος και άγριος.

Πόσο αλλάζει η ψυχική διάθεση σα βλέπεις το ξαναζωντάνεμα της φύσης!

Τον μπαρμπα-Κώστα τον έβλεπα κάθε φορά που πήγαινα στο χωριό της γυναίκας μου. Ήταν ένα ιδιόρρυθμο, μοναχικό γεροντάκι που δύσκολα άνοιγε σε άλλον την καρδιά του.

- Δάσκαλε Αναστάση, έτσι με φώναζε, ο κόσμος είναι κακός. Είναι φθονερός. Χαίρεται στη δυστυχία σου και σε φθονεί όταν σε βλέπει να προκόβεις. Καλημέρα σου λέει και την περιουσία σου σκέφτεται. Καλημέρα σου λέει φωναχτά κι από μέσα του λέει καλημέρα συμφέρον. Γι' αυτό δεν τη θέλω από κανέναν. Έχω το καλυβάκι μου, έχω το χωραφάκι, έχω τούτα τα μανάρια και δοξάζω το μεγαλοδύναμο. Να ξέρεις το πρόβατο είναι άκακο ζώο. Εγώ μ' αυτά περνάω τον καιρό μου, μ' αυτά κουβεντιάζω. Ποιος θέλει να σε δει να προκόβεις δάσκαλε Αναστάση; Κανένας σου λέω.

Στην αρχή όταν τον πρωτογνώρισα δεν με εμπιστευόταν. Ούτε τα όποια φαγώσιμα που του πήγαινα τα δεχόταν.

- Από συμφέρον μου τα δίνεις, μου έλεγε! Κι αν δεν είναι από συμφέρον κάποια μέρα θα μου τα φωνάξεις. Προτιμούσε να μείνει νηστικός ο μπαρμπα-Κώστας παρά να δεχτεί από τους άλλους οτιδήποτε.

- Γιατί ζει ο άνθρωπος; μου έλεγε. Για μια αξιοπρέπεια ζει.
Δεν θέλω ελεημοσύνη εγώ.

Είδα κι έπαθα να πειστεί ότι τα τσιγάρα, τις εφημερίδες, τα φαγώσιμα που του πήγαινα το έκανα μόνο από ευχαρίστηση. Με τη σύνταξη του ΟΓΑ ζούσε ο μπαρμπα-Κώστας κι έλεγε ότι είναι ευχαριστημένος. Κι ας έμενε σε μια τρώγλη.

- Καλά είμαι δάσκαλε Ανάσταση, αλλά αν είχα και μια σύντροφο θα 'μουν καλύτερα. Τόσες δασκάλες πέρασαν από το χωριό κι όλες με ήθελαν αλλά εγώ δεν αποφάσιζα! Οι δασκάλες ήταν η δυναμία του μπαρμπα-Κώστα. Και οι χωριανοί τον δούλευαν αγρίως.

- Με πειράζουν, μου έλεγε. Αλλά δεν τον πείραζαν μόνο αυτοί. Και οι κυρά-δασκάλες τον ενοχλούσαν. Κι ο μπαρμπα-Κώστας όλες τις είχε ερωτευτεί.

Την επόμενη των Χριστουγέννων, όπως συνηθίζω κάθε χρόνο. πήγα και φέτος στην πεθερά. Δεν είχα μαζί μου αυτή τη φορά τα καθιερωμένα φαγώσιμα, τα τσιγάρα και τις εφημερίδες. Δεν τα χρειαζόταν πλέον ο μπαρμπα-Κώστας. Με θλίψη αντίκρυσα τα αποκαΐδια του φτωχικού του. Από 'κει τον μάζεψαν πριν από λίγο καιρό. Ένα κουβάρι κάρβουνα.

Όταν προεκλέχτηκα πρόεδρος στο χωριό μου και "άμα τη ανάληψη των καθηκόντων μου!" να σου κι ο μπαρμπα-Πέτρος στο γραφείο.

- Κύριε Πρόεδρε, το και το. Πρέπει να μας φέρεις φόλες γιατί μας αφάνισαν οι αλεπές τις κότες μας.

- Αποκλείεται, του είπα. Οι αλεπούδες είναι ζώα ωφέλιμα. Έμεινε με το στόμα ανοιχτό ο μπαρμπα-Πέτρος, από την έκπληξη του.

- Μα τί μου λες Πρόεδρε, οι αλεπές ωφέλιμες; Εδώ κοντεύει να μην μείνει φτερό από κότα.

- Άκου που σου λέω, επέμενα εγώ. Αν δεν υπήρχαν οι αλεπούδες θα μας είχαν φάει τα ποντίκια.

- Μπορεί να είναι έτσι που λες Πρόεδρε, αλλά όμως με τις κότες τί θα γίνει;

- Ε, αυτές να τις δέσεις, του είπα! Μ' έκανε ρεζίλι στα περίχωρα ο μπαρμπα-Πέτρος με τη λύση που του έδωσα.

- Ο Πρόεδρος μας, τους έλεγε, μας είπε να δέσουμε τις κότες για να μην τις τρώνε οι αλεπές!

Πέρασαν έξι χρόνια από τότε και τα θυμήθηκα όλα αυτά χθες το πρωί που πήγα ν' ανοίξω την πόρτα από το κοτέτσι. Η καταστροφή ολοκληρωτική. Φτερά και πούπουλα παντού. Δυο κοτούλες είχα που λέτε, κληρονομιά από τον πατέρα και έναν κόκορα που μου 'δωσε η θεία μου η Μαρία. Καθημερινά έπαιρνα από τη φωλιά δυο φρέσκα χωριάτικα αυγά. Πολύ την ευχαριστιόμουν αυτή τη διαδικασία. Να πηγαίνω δηλαδή το πρωί να τις ταίζω, το μεσημέρι να παίρνω τ' αυγά και το βράδυ να τις κλείνω. Αυτό βέβαια δεν το έλαβε υπόψη η κυρά-Μάρω. Ούτε και είχε εκτιμήσει τα δικά μου αισθήματα προς όλο της το σόι. Και τώρα τί θα πω στον μπαρμπα-Πέτρο;

Από το μισάνοιχτο παράθυρο παρατηρούσε το απέναντι σπίτι. Προσπαθούσε να ελέγξει τις κινήσεις των ανθρώπων που το κατοικούσαν.

Εύκολο έργο, γιατί την εποχή του καλοκαιριού οι χωρικοί συνήθιζαν να περνούν τις περισσότερες ώρες στην αυλή.

Πιο πολύ έψαχνε να βρει που είναι η σπιτονοικοκυρά του σπιτιού. Γι' αυτό δεν την έχανε από τα μάτια του. Από τις κινήσεις της κατάλαβε ότι ήθελε να τελειώσει γρήγορα τις δουλειές της. Η απουσία της, ήταν γι' αυτόν μια διακαής επιθυμία. Μόνο τότε θα πραγματοποιούσε την επίσκεψη.

Μετά από μια ώρα άκουσε μερικές φωνές και την είδε να σηκώνει το χέρι ψηλά προς το μέρος του σπιτιού. Την είδε να είναι ντυμένη με τα γιορτινά ρούχα και να κατευθύνεται προς την πόρτα. Τράβηξε το συρτή και κατηφόρισε το καλντερίμι.

Έτριψε τα χέρια του από χαρά. Περίμενε λίγο και κατέβηκε τις σκάλες. Πήγε στην κουζίνα άρπαξε ένα τσίγκινο κύπελο και το έκρυψε μέσα σε ένα χαρτί.

Διάβηκε την πόρτα και πλησίασε την απέναντι μάντρα Έβγαλε το κύπελο και άρχισε να το κτυπά στη μάντρα του σπιτιού.

Από το απέναντι παράθυρο ένας άντρας του έκανε νεύμα. Αυτό ήταν αρκετό για να περάσει γρήγορα στην αυλή.

Ανέβηκε δυο - δυο τα σκαλιά και έφτασε στον πρώτο όροφο του σπιτιού. Εκεί τον περίμενε ο γείτονας και φίλος του. Έπεσε στην αγκαλιά του και άρχισαν να γελούν.

Κάθισαν για λίγο στο τραπέζι κι άρχισαν να συζητούν για το σχέδιο τους.

Μέρες τώρα ο Περικλής και ο Κωνσταντίνος συζητούσαν για το πότε θα γίνει η συνάντηση. Κι αυτό γιατί επιθυμούσαν να το ρίξουν στο φαΐ και στο κρασί.

Το μόνο πρόβλημα ήταν οι γυναίκες τους.

Του Περικλή έλειπε από το χωριό γιατί είχε πάει να μαζέψει τις ελιές.

Του Κωνσταντίνου θα πήγαινε στο μοναστήρι για ολονυκτία. Και οι δύο γυναίκες τους έβαζαν τις φωνές ιδίως όταν το έριχναν έξω και έπιναν παραπάνω κρασί.

Για να αποφύγουν τις γκρίνιες των γυναικών εκμεταλλεύονταν τον χρόνο και όταν αυτές είχαν δουλειές συναντιόνταν στο ένα από τα δυο σπίτια για να το γλεντήσουν.

Ο Περικλής είχε τη γνώμη ότι χρειάζονταν καλό μεζέ για να αντέξουν στο πολύ κρασί.

Πού όμως να έβρισκαν κρέας; Εκείνη την εποχή ήταν δυσεύρετο. Γι' αυτό πρότεινε στον Κωνσταντίνο να φάνε την κότα του.

Ο Κωνσταντίνος είχε τέσσερα παιδιά. Τα δυο δούλευαν παραγιοί στα χωράφια και τα δυο μικρότερα τα μεγάλωνε με κόπους και τα κοίμιζε στο κατώι του σπιτιού. Όλη η περιουσία του ήταν 2 κότες και μια κατσίκα. Έκανε δουλειές του ποδαριού. Μια στις ελιές, στο ψάρεμα ή στους αγρούς.

Οι κότες του ήταν απαραίτητες για την οικογένεια του. Έδιναν αυγά για τα παιδιά του. Από την άλλη όμως ήταν παραγωγικές. Τι θα του κόστιζε να έχανε τη μία;

Έπρεπε να κάνει το κέφι του. Ένα φίλο είχε που την περνούσε ωραία. Ας φάνε τα παιδιά λιγότερα αυγά.

Είχε όμως τη γυναίκα του που ήταν αντιδραστική. Δεν το καταλάβαινε. Γι' αυτό και την έφερνε σε αποτελέσματα της τελευταίας στιγμής. Στράφηκε προς το κατώι και φώναξε το μικρό του γιο.

- Συμεών, έλα επάνω ορέ.

Πρέπει να φώναξε κι άλλες φορές. Γιατί το παιδί ήρθε βαριεστημένο μπροστά στον πατέρα του. Του έδωσε ένα κλειδί και τον πρόσταξε να φέρει επάνω μια κότα.

Το παιδί γούρλωσε τα μάτια του και κάτι πήγε να πει. Μια σφαλιάρα και μια κλωτσιά τον έφερε στην πραγματικότητα.

- Τσακίσου και φέρτη γρήγορα.
Το παιδί ήξερε τι σημαίνει προσταγή. Το σώμα του είχε νιώσει πολλές φορές τις ξυλιές. Χωρίς να πει τίποτε άλλο έφερε την κότα στον πατέρα του. Ένα γέλιο ακούστηκε από τους δυο φίλους, άρπαξαν την κότα και κατευθύνθηκαν προς την κουζίνα.

Ύστερα από λίγες ώρες άρχισαν να τρώνε, να πίνουν και να τραγουδούν. Χόρευαν και έκαναν τόση φασαρία που νόμιζες ότι κάποιος τσακώνεται.

Πιωμένοι και κάτω από την κατάσταση της μέθης καπνίζοντας αρειμανίως είχαν μετατρέψει το δωμάτιο σε τεκέ.

Κάποια στιγμή ανέβηκε ο Συμεών. Κατευθύνθηκε προς τον πατέρα του.
Ψευδίζοντας από το φόβο ανάφερε ότι ο αδελφός του ήθελε να ανεβεί να πάει στην τουαλέτα.

Ο Κωνσταντίνος δεν καταλάβαινε τίποτα. Πήρε το μικρό τον έσπρωξε και του φώναξε.

- Να τα κάνει πάνω του.

Φοβισμένος ο Συμεών κατέβηκε τη σκάλα και πήγε στο κατώι. Τι να έλεγε στον αδελφό του; Από την άλλη πρόσεξε ότι οι σανίδες είχαν σαπίσει σε μερικά σημεία και είχαν χαραμάδες.

- Σήφη, του είπε. Βγάλε το και κατούρα σιγά σιγά μέσα από τις χαραμάδες του ξύλου. Δεν θα πάρει κανείς χαμπάρι. Από κάτω έχουμε χώμα, θα το απορροφήσει.

Ύστερα από λίγη ώρα ο Κωνσταντίνος φώναξε πάλι τον Συμεών.
Η προσταγή του τώρα ήταν να φέρει και την δεύτερη κότα. Το παιδί άρχισε να κλαίει. Έπεσε στα πόδια και ικέτευε τον πατέρα του.

- Μη το κάνεις αυτό, θα πεινάσουμε πατέρα. Άμα το μάθει η μητέρα θα με σκοτώσει. Σε παρακαλώ.

Ο Κωνσταντίνος πήγε από πίσω τούριξε μια στην πλάτη και έτσι όπως ήταν μπρούμυτα ο Συμεών φώναξε σα τρελός.

- Θα φας τα ξύλα αν δε μου την φέρεις.
Τρομαγμένο το παιδί σηκώθηκε και τόβαλε στα πόδια.

Τώρα πλέον είχε επιτευχθεί ο στόχος τους. Είχαν φάει και είχαν πιει.
Μεθυσμένοι από το κρασί τραγουδούσαν γεμάτοι χαρά και έδειχναν ότι παρά την κατάσταση της μέθης τα είχαν τετρακόσια. 
Έτσι όπως έπιναν προσπαθώντας να τελειώσουν την κανάτα με το κρασί είδαν ξαφνικά την πόρτα να ανοίγει. Μπροστά φάνηκε η μορφή της γυναίκας
του Κωνσταντίνου.

Η έκπληξη είχε διαγραφεί στο πρόσωπο της.
Κοίταξε τον άντρα της και βλέποντας την ακαταστασία του δωματίου έβαλε τις φωνές. Η χροιά της φωνής της συνδέθηκε με το παρελθόν των χρόνων του γάμου τους.

Η γκρίνια, η πρώτη φωνή, οι έντονες στριγκλιές έγιναν ο κώδικας της δικής της επιβολής. Έκανε τον άντρα της να νιώθει ότι χωρίζεται σε πολλά μικρά κομματάκια. Τόσα που δεν μπορούσαν να της φέρουν αντίσταση.

Τότε μόνο μπορούσε να πραγματοποιήσει τα σχέδια της. Αρχηγός στο σπίτι, υπεύθυνη για οτιδήποτε μπορούσε να περάσει στο μυαλό της. Κι όταν τα χρόνια πέρασαν άρχισε να νιώθει ενοχές. Μεγαλόσταυροι, μετάνοιες, λιτανείες. Κόλυβα, συγχώρεση, νηστείες. Άρχισε να τον κοιτά με μια δόση ανωτερότητας. Τον θεωρούσε αμαρτωλό που ήταν χωμένος μέσα σε σπήλαια ανομίας. Γι' αυτό και δεν του έδινε σημασία. Έπρεπε μόνος του να επανέλθει στο σωτήριο δρόμο του θεού.

Και ο Κωνσταντίνος δεν υπήρχε. Είχε συρρικνωθεί από την καταπίεση της ίδιας του προσωπικότητας. Δουλειά, σπίτι, δουλειά. Στην αρχή δεν τον ενδιέφερε και πολύ. Με κανένα κρασί τα ξεχνούσε. Μα όταν το κρασί έγινε μέρος της Ζωής τόκοψε με το μαχαίρι. Τόκρυβε στα πιο απίθανα σημεία. Η ένταση όμως τον έκανε να νιώθει ότι η γυναίκα του ήταν κυνηγός κι ότι προσπαθεί να τον συλλάβει με ένα σιδερένιο κλουβί. Και μπορεί στα όνειρα να ξέφευγε μα όταν ήταν ξύπνιος δεν μπορούσε να αντιδράσει.

Και τώρα που πρώτη φορά γλεντούσε μέσα από την ψυχή του αυτή προσπαθούσε να τον διαλύσει. Βλέποντας τα κόκκαλα πάνω στα πιάτα η γυναίκα του άρχισε να τον βρίζει. Καταλάβαινε ότι ανήκουν στις κοτούλες της που τρέφουν τα παιδιά της. Κολλημένη στη λέξη χαραμοφάη ανέβασε την ένταση του αίματος δημιουργώντας μια υψηλή φόρτιση των λεμφογόνων αδένων της. Η φούντωση είχε ανεβεί στο κεφάλι. Άνοιξε διάπλατα τα πόδια της απόκτησε τη στερεή δυναμική του σώματος της και η φωνή της έγινε ψιλή τέτοια που είναι η στριγγλιά. Φώναξε, ούρλιαξε μα όχι για πολύ. Μια κοπανιά χτύπησε την οργή του Κωνσταντίνου. Πήρε τόση δύναμη που τίποτε δεν μπορούσε να τον σταματήσει. Την άρπαξε από το λαιμό της έριξε μερικά χαστούκια και την ξάπλωσε κάτω στο πάτωμα.

- Για πες μου εσύ κυρά μου που ήσουνα τέτοια ώρα; Γιατί δεν ήσουνα στο σπίτι σου; Η γυναίκα τα είχε χαμένα.

Είχε αποκτήσει έλεγχο από έναν ανύπαρκτο άντρα. Μόνο τον πατέρα της θυμόταν να της έχει επιβληθεί. Με τα μάτια να παίζουν από φόβο και την ουρά χωμένη στα σκέλια, ψέλισε: - Στο μοναστήρι!

- Τέτοια ώρα μωρή. Και τί έκανες εκεί μεσάνυχτα;
- Ολονυχτία.
- Με τους παπάδες;

Την σήκωσε λίγο επάνω την έπιασε από το μέρος του λαιμού και σαν κάβουρας της έστριψε το καρύδι του φάρυγγα.
- Με τους παπάδες, μωρή, με τους παπάδες!

Την έσφιξε τόσο πολύ, που μη μπορώντας να αντισταθεί την άφησε κάτω. Ύστερα την κοίταξε και της φώναξε:
- Μη το ξανακάνεις ποτέ.

Την επόμενη μέρα ο Κωνσταντίνος κρατήθηκε από τις αστυνομικές αρχές. 

Λίγες μέρες αργότερα οδηγήθηκε στις φυλακές. Το κρασόδειπνο δεν ξανάγινε ποτέ.


Ένα βράδυ, όπως και τόσα άλλα βράδια, ήρθε στο μαγαζί ο Κώστας. 
Κάποια στιγμή τον πλησίασε ο Γιώργος και του λέει:

"Αναλαμβάνεις από αύριο να κάνεις μερικά μαθήματα στη Μάρω, τη γυναίκα μου;"

"Ναι, πολύ ευχαρίστως", του απάντησε ο Κώστας με κάποια απορία που δεν μπόρεσε να κρύψει. "Αύριο το απόγευμα, στις τέσσερις, να έρθει στο φροντιστήριο μου. Σας αφήνω την κάρτα μου με το τηλέφωνο και τη διεύθυνση μου".

Ευτυχώς, μέχρι στιγμής δεν είχε προσέξει τη Μάρω. Αν τη πρόσεχε, θα έβλεπε την αναστάτωση της.

Η Μάρω δίνοντας ψεύτικο κουράγιο στον εαυτό της είπε με όσο το δυνατόν πιο φυσικό ύφος:

"Είμαι κι εγώ εδώ. Δε με ρωτήσατε. Αλλά αφού τα συμφωνήσατε, πως μπορώ να αρνηθώ;"

Ο Κώστας χαμογέλασε, καληνύχτισε κι έφυγε.
Σαν όνειρο ακούγεται η φωνή του Γιώργου στη Μάρω:

- Όπως κατάλαβες, σου δίνεται η ευκαιρία να αρχίσεις μαθήματα αφού θ' ασχοληθείς με τη λογοτεχνία.

- Σ' ευχαριστώ. Ευτυχώς, δεν το ξέχασες τελείως. Αν και έχουν περάσει δεκαέξι χρόνια από τότε που παντρευτήκαμε και σου το είχα πει. Τέλος πάντων, ποτέ δεν είναι αργά.

Η Μάρω είχε δει πολλές φορές τον Κώστα στο μαγαζί, αλλά ποτέ δεν έτυχε να μάθει το επάγγελμα του. Είχανε συνομιλήσει μάλιστα και στον ενικό, αλλά τελείως τυπικά. Εκείνη δεν είχε σχέση μεγάλη με τους πελάτες. Καθόταν στο ταμείο. Για τις παραγγελίες πήγαιναν τα γκαρσόνια. Ο Γιώργος βέβαια ήταν φίλος με τον Κώστα, αλλά ποτέ δεν τον είχε ρωτήσει η Μάρω για τον Κώστα. Δεν του μίλησε ποτέ για εκείνον γιατί φοβόταν μήπως χαλάσει το όνειρο που ζούσε για τον Κώστα. Ήταν γι' αυτήν το Βασιλόπουλο του παραμυθιού, ο Πρίγκιπας των ονείρων της.

Ένιωθε ευτυχισμένη όταν τον έβλεπε. Πολλές φορές χάζευε. Άλλοτε πάλι ήταν έτοιμη να κλάψει ή να γελάσει. Τα συναισθήματα της ήταν ανάμικτα, συγκεχυμένα. Μέσα στα πρασινωπά μάτια του πίστευε πως έβλεπε τα δικά της και προσπαθούσε να διαβάσει τις σκέψεις του. Ποτέ στη ζωή της δεν είχε νιώσει ό,τι ένιωθε με τον Κώστα. Όταν λοιπόν άκουσε πως θα πήγαινε για μάθημα στον Κώστα θα προτιμούσε να άνοιγε η γη να την καταπιεί. Ήταν δυνατός χαρακτήρας και ποτέ στη ζωή της, όσο διάστημα ήταν παντρεμένη με τον άντρα της. Δεν παρασύρθηκε ούτε από ένα απλό φλερτ. Με τον Κώστα όμως τα πράγματα ήταν διαφορετικά. Δε φοβόταν το σώμα της. Εκείνο που δε θα μπορούσε να δαμάσει ήταν η ψυχή της. Μαζί του ένιωθε για πρώτη φορά ευτυχισμένη. Κανείς, όμως, δεν μπορούσε να την καταλάβει. Άλλωστε ήταν το μεγάλο της μυστικό που είχε θρονιάσει στα βάθη της πονεμένης της ψυχής.

Α ΜΑΘΗΜΑ

Το φροντιστήριο του Κώστα βρισκόταν λιγάκι έξω από την πόλη, κοντά σ' ένα καταπράσινο δασάκι στην περιοχή "Βασίλη".

Φθάνοντας η Μάρω προτίμησε να μη χτυπήσει τη μισάνοιχτη πόρτα αλλά να σταθεί και ν' ακούσει για λίγο το κελάηδημα των πουλιών. Κοίταξε μερικές φορές ακόμα τριγύρω της, μαγεμένη από το θέαμα που αντίκρυσε. Τα πανύψηλα δέντρα με τα πολλά πανέμορφα λουλούδια του κήπου έμοιαζαν με ζωγραφιά.

Πήρε μια βαθιά ανάσα και προχώρησε.

Σε λίγο ακούστηκε η φωνή του Κώστα:

"Καλώς τη Μάρω. Έλα να καθήσουμε εδώ έξω στον κήπο. Απ' ό.τι βλέπεις, έχουμε ησυχία".

Του ανταπέδωσε το χαιρετισμό με το πιο φωτεινό της χαμόγελο λέγοντας:

- Γεια σου, Κώστα.
"Είναι πολύ όμορφα εδώ", σκέφτηκε και κοίταξε την όμορφη καρδερίνα που ήταν πάνω στο κλαρί μιας αμυγδαλιάς. Δεν πρόσεξε τον Κώστα, που στο μεταξύ της προσέφερε ελαφρά το κάθισμα και με όλη του την ευγένεια της είπε:
- Μάρω, όταν θέλεις μπορείς να καθήσεις.
"Με συγχωρείς πολύ", του είπε ξαφνιασμένη.

"Δεν πειράζει. Τι έκανες για να ζητάς συγγνώμη;", την ρώτησε αρκετά ήρεμα.

"Πόσο ζηλεύω αυτό το περιβάλλον!", μουρμούρισε η Μάρω και κάθησε απέναντι από τον Κώστα.

Ήταν τόσο ταραγμένη, που όσο κι αν προσπαθούσε, δεν μπορούσε να το κρύψει. Οι σκέψεις της διαδέχονταν η μια την άλλη.

"Γιατί ζηλεύεις;", την ρώτησε. 
Η Μάρω έπειτα από μια μικρή σιωπή ευτυχώς βρήκε τι να πει:

- Οι συνθήκες της περασμένης μου ζωής με εμπόδισαν να εκπληρώσω τις επιθυμίες μου ως προς την ολοκλήρωση των μαθητικών μου γνώσεων. Ήθελα, βλέπεις, να γίνω λογοτέχνης. Γι' αυτό ζηλεύω ή μάλλον θαυμάζω αυτό το περιβάλλον.

Σαν να της έφυγε κάποιο βάρος μόλις αποκάλυψε ποιο ήταν το όνειρο της τόσα χρόνια. Πήρε, λοιπόν, μια βαθιά ανάσα και συνέχισε:

- Θέλω να τελειοποιήσω τις συντακτικές και γραμματικές μου γνώσεις για να μπορέσω να γράψω σωστά τα βιβλία μου.

Κατάλαβες, Κώστα, έτσι δεν είναι;

Αφού την άκουσε με πολύ μεγάλη προσοχή, της είπε:

- Ναι, Μάρω, κατάλαβα. Ήταν αυτά που χρειαζόμουν. Τώρα ξέρω από πού πρέπει ν' αρχίσουμε στα μαθήματα που θ' ακολουθήσουν. Το μόνο που δεν έχω καταλάβει και θα 'θελα να μάθω είναι γιατί μου το πρότεινε ο άντρας σου να σου κάνω μαθήματα και όχι εσύ.

"Τώρα τι λένε εδώ;", σκέφτηκε. "Δίκιο έχει. Πώς να του το πω;" Κι άρχισε να του λέει κάπως παράξενα:

- Ξέρεις, Κώστα, ε..., ε..., εγώ ν..., να, το ήξερε ο Γιώργος πως πάντα αυτή ήταν η μεγάλη μου επιθυμία και το συζητούσαμε συχνά. Εγώ πως να σου το 'λεγα; Άλλωστε δεν ήξερα το επάγγελμα σου. Είχα βέβαια ακούσει πολύ καλά λόγια για τον καθηγητή τον Αναστασόπουλο αλλά ειλικρινά δεν ήξερα πως ήσουν εσύ. Βλέπεις, γνώριζα μόνο το όνομα σου, όχι όμως και το επίθετο. Ο Κώστας σαν να μονολόγησε, είπε:

- Δεν το ήξερες;

"Όχι", του απάντησε η Μάρω.

Δεν της είπε τίποτα άλλο πάνω σ' αυτό το θέμα.

- Σήμερα, Μάρω, δε θα πούμε πολλά γύρω απ' το μάθημα. Με συγχωρείς, δεν πρόλαβα να κανονίσω την ώρα από χθες κι επί πλέον σε πέντε λεπτά έχω άλλο μάθημα.

Την κοίταξε ήρεμα μ' ένα πολύ κοφτό χαμόγελο σαν να ήθελε να της πει: "Δεν είσαι θυμωμένη, έτσι;".

- Το μόνο που θέλω από σένα είναι να πάρεις μαζί σου στο σπίτι αυτό το Συντακτικό, που το έχω γράψει εγώ και τη Γραμματική της Νέας Ελληνικής Γλώσσας και να διαβάσεις τα δύο πρώτα κεφάλαια. Μπορείς ν' αρχίσεις και μόνη σου να διαβάζεις. Ό,τι απορίες έχεις να μου τις λες. Σύμφωνοι;

"Ναι. σ' ευχαριστώ πολύ", του απάντησε.

Η χαρά της ήταν απερίγραπτη. Αποφεύγοντας να τον κοιτάξει στα μάτια, σηκώθηκε να φύγει. Μα δεν μπόρεσε να συγκρατηθεί. Τον κοίταξε γιατί διαισθάνθηκε το χαμόγελο του. Σαν αστραπή του το ανταπέδωσε και βιάστηκε να του πει:

- Αύριο θα προλάβεις, ελπίζω, να κάνουμε μάθημα. Ο Κώστας μόλις που ακούστηκε:
- Ναι, Μάρω, αύριο.

Είχε αφήσει το αυτοκίνητο της αρκετά μακρυά από το φροντιστήριο. Ήθελε αυτή την απόσταση να τη διανύσει περπατώντας. Αυτό το μικρό δασάκι που διάβαινε είχε τόσα πολλά να πει που της έδιναν ζωή! "Θα πρέπει να πληρώνει πολύ υψηλό ενοίκιο εδώ", συλλογίστηκε. "Αλλά τι είναι γι' αυτόν; Τόσες ώρες δουλεύει. Μήπως δεν μπορεί να το πληρώσει; Εξάλλου αξίζει τόσο πολύ αυτός ο χώρος, θα είναι και οι τάξεις πολύ μεγάλες. Πόσοι καθηγητές άραγε να δουλεύουν; Άλλωστε ζει και τις περισσότερες ώρες της ζωής του σ' αυτό το χώρο. Κρίμα όμως που τα μαξιλαράκια του καναπέ της βεράντας είναι τόσο λερωμένα. Η γυναίκα του άραγε τόσες πολλές δουλειές έχει και δεν μπορεί να τα πλύνει;

Σίγουρα δε θα είναι ευχαριστημένος από το γάμο του. Μα τι σκέφτομαι; Μπορεί να είναι και... εργένης".

"Ξεχάστηκα. Παραλίγο να προσπεράσω το αυτοκίνητο μου", μονολόγησε.

Δεν πρόλαβε να σκεφτεί όλ' αυτά και ενώ ξεκινούσε με το αυτοκίνητο της ένας ταξιτζής της κορνάρισε νευριασμένος. Συνήθως είναι πολύ προσεχτική οδηγός. Τώρα όμως ξεκίνησε χωρίς να ελέγξει καλά την κίνηση στο δρόμο. "Δίκιο είχε ο ταξιτζής", ομολόγησε στον εαυτό της. "Τι να του έλεγα όμως;
Μήπως θα με άκουγε; Καλύτερα να προσέχω περισσότερο. Ας ανοίξω το ραδιόφωνο κι ας κάνω και μια βόλτα. Νωρίς είναι ακόμη. Α! Τώρα μάλιστα! Βέμπο, Γούναρης, Πολυμέρης, Αττίκ, Βογιατζής, Γαλάνη, Κλειώ Δενάρδου, Μαρινέλλα, Πάριος, Καλογιάννης, Κόκκοτας, Καζαντζίδης ...".
Λίγο αργότερα:

"Πω, πω! Η ώρα πέρασε χωρίς να το καταλάβω", είπε δυνατά η Μάρω. "Αλλά με όλους αυτούς τους αξιόλογους καλλιτέχνες είναι δυνατό να μην ξεχαστώ; Πρέπει να πάω στο μαγαζί. Άργησα. Δεν προλαβαίνω ν' ακούσω άλλα τραγούδια. Δεν πειράζει, μια άλλη φορά. Εξάλλου έχω και τις κασσέτες μου".

Μόλις παρκάρισε το αυτοκίνητο της η Μάρω συνάντησε τον άντρα της.

- Πώς πήγε το μάθημα;

- Ε, αρχή είναι ακόμη· αργότερα θα δούμε. Γεια σου. Βιάστηκε να φτάσει στο δωμάτιό της. Κοιτάχτηκε στον καθρέφτη για λίγο και ασυναίσθητα έφτιαξε τα μαλλιά της. Τραγουδούσε, χόρευε, ένιωθε ευτυχισμένη. "Αύριο θα είμαι πάλι μαζί με τον Κώστα", σκέφτηκε γεμάτη χαρά. Ξαφνικά έπιασε τον εαυτό της να κάνει σκέψεις για το πώς θα 'πρεπε να ντυθεί.

Θα φορέσω το φουστάνι που δεν τσαλακώνεται με τα μωβ, μπλε, γαλάζια και ροζ μικρά μικρά λουλουδάκια. Μου πηγαίνει πολύ ωραία άλλωστε. Δεν κάνει όμως τόση ζέστη για να φορέσω φόρεμα με ντεκολτέ και χωρίς μανίκια. Εξάλλου δεν είναι σωστό να είμαι κοντά του ντυμένη έτσι. Ας βάλω και το μακό μπλε ζακετάκι μου".

"Πάει κι αυτό, ησύχασα" σκέφτηκε. "Για να δω όμως θα τα καταφέρω να διαβάσω μόνη μου έπειτα από τόσα χρόνια;" αναρωτήθηκε.

Ωστόσο δε θα ήταν η πρώτη φορά που η Μάρω θα ερχόταν σ΄ επαφή με τον κόσμο του βιβλίου μετά το σχολείο. Είχε διαβιάσει αρκετά χρήσιμα βιβλία εντωμεταξύ στη ζωή της. Έτσι ήταν προετοιμασμένη να υποδεχτεί τα καινούρια της ενδιαφέροντα.

Το ίδιο βράδυ πέρασε κι ο Κώστας απ' το μαγαζί. Κάθισε λιγάκι μίλησε με το Γιώργο για διάφορα θέματα και ρίχνοντας μια φευγαλέα ματιά προς τη Μάρω τους καληνύχτισε κι έφυγε.

"Κυρία Μάρω, το χρεώσατε το νούμερο πέντε;", ακούγεται η φωνή ενός απ' τα γκαρσόνια του μαγαζιού.

"Μα και βέβαια" του απάντησε κάπως αφηρημένα και εξακολούθησε: "Ο κ. Αναστασόπουλος ξέχασε τα τσιγάρα του· φέρτα εδώ, σε παρακαλώ, να του τα δώσω αύριο".

Την επόμενη μέρα η Μάρω σκεφτόταν: "Πω, πω! Τρεις και μισή η ώρα. Πότε θα προλάβω ν' ακούσω τη μελωδία των πουλιών; Στις τέσσερις έχω μάθημα κι αυτά μόνο στην ησυχία κελαηδούν περισσότερο".

Λίγο αργότερα, πηγαίνοντας προς το φροντιστήριο, αναρωτιόταν: "Θεούλη μου, πόση ομορφιά έδωσες στα δημιουργήματα σου!"

"Πέρασε η ώρα", μονολόγησε, "κι ούτε το κατάλαβα". "Μπα, τι βλέπω;" αναρωτήθηκε σε λίγο. "Ο Κώστας είναι έξω στον κήπο και φοράει κι αυτός μπλουζάκι μπλε. Πώς του πηγαίνει! Κι ας είναι μελαχροινός. Αλλά δεν είναι και πολύ σκούρο το μπλε αυτό. Λες να με περιμένει κάνοντας πως διαβάζει;"
αναρωτήθηκε.

Μόλις έφτασε κοντά τον χαιρέτησε.
- Γεια σου, Κώστα.
- Καλώς τη Μάρω. Τι νέα; Πώς πήγε;
- Καλά· ελπίζω να πήγα καλά. Εσύ θα μου πεις σε λίγο. Δεν πρόλαβε να καθίσει η Μάρω και, να 'σου χτυπά το τηλέφωνο.

"Με συγχωρείς", της είπε ο Κώστας και προχώρησε προς τη βεράντα όπου ήταν η τηλεφωνική συσκευή.

Ορίστε. Ναι. Καλά, ήταν ανάγκη να με πάρεις γι' αυτό; Εσύ δεν το έχεις γραμμένο; Βεβαίως, όταν είναι κάτι το ανησυχητικό να με ξαναπάρεις.

Μόλις κάθησε ο Κώστας ήταν αδύνατο να κρύψει το θυμό του και είπε στη Μάρω:

- Ήταν η γυναίκα μου. Έτσι κάνει. Με το παραμικρό με διακόπτει. Τώρα, έχει λίγο πυρετό η κόρη μας και με πήρε για να μου πει ότι θα τηλεφωνήσει στο γιατρό.

"Ε, μην την παρεξηγείς", του απάντησε η Μάρω όσο πιο φυσικά μπορούσε κρύβοντας την ταραχή της. "Μπορεί να ανησύχησε για το παιδί και να μη σκέφτηκε ότι σε διακόπτει". 

Μα δεν είναι τίποτε σοβαρό. Το παιδί έχει λίγο ερεθισμένες τις αμυγδαλές του. Την ξέρω τόσα χρόνια τη γυναίκα μου ... Τέλος πάντων, ας μη σε κουράζω τώρα μ' αυτά.

- Μπα- μην το ξαναπείς. Να μου λες ό,τι θέλεις και να με αισθάνεσαι φίλη σου. Δεν είμαστε και τελείως άγνωστοι. Πως τη λένε την κόρη σας, Κώστα; Ρώτησε η Μάρω με δήθεν αμέριμνο ύφος.

- Μαίρη· Μαρία, δηλαδή, όπως κι εσένα.

- Μμ.... ναι, ήταν αδυναμία της θείας μου, της αδερφής του πατέρα μου, που ήταν και νονά μου, να με φωνάζει Μάρω. Πάντως εύχομαι περαστικά στη μικρή Μαίρη και καλή πρόοδο.

- "Ευχαριστώ πολύ", της απάντησε με φωνή που μόλις ακούστηκε. Η Μάρω όμως τον ξαναρώτησε:
- Σε ποια τάξη πηγαίνει;
- Στη Β' Γυμνασίου.

Σαν να μονολογούσε η Μάρω, συνέχισε:

- Δυο χρόνια πιο μικρή από τον Χρήστο μου. Τον ξέρεις το γιό έτσι, Κώστα; Σας έχω δει να μιλάτε πολλές φορές στο μαγαζί. Μάλιστα συζητούσατε για αθλητικά θέματα νομίζω.

- Ασφαλώς και τον ξέρω. Είναι πανέξυπνος. Πιστεύω ότι θα πετύχει στη ζωή του. Τουλάχιστον, έτσι δείχνει. Έλα, Μάρω. Άνοιξε τα βιβλία σου να διαβάσουμε γιατί με την κουβέντα χάνουμε χρόνο από το μάθημα.

- Δεν πειράζει, Κώστα. Για μένα όλη μου η ζωή θα είναι ένα μεγάλο μάθημα. Όπως ξέρεις η τέχνη και η επιστήμη δεν τελειώνουν ποτέ.

Μόλις άνοιξε τα γραπτά της η Μάρω τον κοίταξε και του είπε κάπως δειλά:
- Τι λες, καλά τα έγραψα: Σωστά άρχισα;
- Πολύ καλά. Μπράβο, Μάρω!
- Όχι, σε παρακαλώ, μην αρχίζεις τα "μπράβο" γιατί θα μπερδευτώ περισσότερο, ειδικά αργότερα με τα νέα βιβλία.
Λίγο αργότερα:

- Για ξαναπέστο, Μάρω. Έκανες κάποιο λάθος.
- Ε. δε στο είπα;
- Καλά. συνέχισε και μην απογοητεύεσαι αμέσως. Δεν είναι και τόσο εύκολα αυτά τα μαθήματα. Έχουν και κάποια δυσκολία αλλά είμαι σίγουρος ότι θα τα καταφέρεις.

΄Ύστερα από λίγα λεπτά:
- Πέντε παρά πέντε. Μάρω. Μπορείς να το τελειώσεις στο σπίτι αν θέλεις, προχώρησε και λίγο παρακάτω. Σ' ολόκληρο το "είναι" της αντηχούσε η φωνή του. Προσπάθησε να σηκωθεί ήρεμα.

- Α, παραλίγο να το ξεχάσω. Σου έφερα τα τσιγάρα σου. Τα είχες ξεχάσει στο μαγαζί.

- Σ' ευχαριστώ που το σκέφτηκες, αν και προσπαθώ να ελαττώσω αυτή την κακή συνήθεια. Τον χαιρέτησε κι έφυγε λιγάκι βιαστικά. Προχωρώντας κοίταζε τα λουλούδια με πολύ θαυμασμό. "Πότε προλαβαίνει και τα περιποιείται; Σίγουρα θα υπάρχει κηπουρός", συλλογίστηκε.

Σε κοντινή απόσταση από εκεί που στεκόταν φαινόταν κάτι που έμοιαζε με σπιτάκι ανάμεσα στα δέντρα. Προχώρησε και ξαφνικά εμφανίστηκε μια κυρία.

- Γεια σου, κόρη μου. 

"Χαίρετε", της είπε με κάποια απορία η Μάρω. Ήταν μια γυναίκα με ένα βλέμμα γεμάτο ειλικρίνεια, γύρω στα πενηνταπέντε με εξήντα, με τα σημάδια του πόνου έντονα ζωγραφισμένα στο πρόσωπό της.

- Εδώ κοντά μένετε;
- Ναι. παιδί μου· είμαι η μάνα του Κώστα. Χριστίνα με λένε
- Χαίρομαι που σας γνωρίζω. Ονομάζομαι Μάρω Μαλλιού.
- Κι εγώ χαίρομαι για τη γνωριμία. Σωστή αρχοντοπούλα μοιάζεις!.

"Σας ευχαριστώ· ήμουν κάποτε ..." ψιθύρισε η Μάρω. Δε θέλησε όμως να πει τίποτε άλλο και βιάστηκε να τη χαιρετήσει με την πρόφαση πως άργησε.

"Πράγματι η κορμοστασιά της και το βάδισμα της φανερώνουν αρχοντιά", συλλογιζόταν η μάνα του Κώστα και κοίταζε τη Μάρω που απομακρυνόταν. "Κάτι μου λέει πως είναι και η ψυχή της γεμάτη μεγαλείο. Τυχερός ο άντρας της. Είδα τη βέρα στο όμορφο χεράκι της. Ας είναι καλά. Θα τη βλέπω ελπίζω, τώρα που θα έρχεται για μάθημα στον Κώστα μου. Τι χαμόγελο είναι αυτό που έχει και πόσο ζεστά μου μίλησε!"

Αλλά και η Μάρω ένιωσε συγκίνηση από τη γνωριμία της με μάνα του Κώστα. "Πόσο ευγενική είναι. Μα πικραμένη. Να είναι άραγε χήρα;" εξακολουθούσε να σκέφτεται καθώς προχωρούσε η Μάρω. Παίρνοντας βαθιές αναπνοές και περνώντας από το δασάκι θυμήθηκε το σπιτάκι που είχε δει λίγο πιο πριν. "Ωραίο φαίνεται απ' έξω και πολύ καθαρό. Μα εκείνα τα μαξιλάρια δεν τα βλέπει ούτε η μάνα του; Σίγουρα κάτι δεν πάει καλά. Πιστεύω να μας δοθεί η ευκαιρία να ξανασυναντηθούμε ".

Πράγματι συναντιούνταν πολλές φορές και τα έλεγαν οι δυο τους. Έπιναν μάλιστα και καφέ. Περισσότερο συζητούσαν για διάφορα κοινωνικά θέματα. Για δικά τους προσωπικά ζητήματα δεν είχαν αναφέρει στην ουσία τίποτε το συγκεκριμένο.

ΣΤΟ ΜΑΘΗΜΑ ΈΝΑ ΑΠΟΓΕΥΜΑ

- Μάρω, είσαι πολύ ανήσυχη.
- Ναι, Κώστα· με συγχωρείς· μάλωσα με το Γιώργο. Ποτέ δεν μπόρεσε να με καταλάβει. Με πληγώνει συνεχώς.

- Μη δίνεις σημασία. Δεν είσαι η μόνη. Τα περισσότερα ζευγάρια σήμερα έχουν προβλήματα. Μόνο η συνήθεια, πιστεύω. τους ενώνει. Δεν υπάρχει αγάπη και τρυφερότητα ούτε ρομαντισμός στις μέρες μας. Λυπάμαι που το λέω, μα δυστυχώς τα ζευγάρια που αγαπιούνται αληθινά είναι ελάχιστα.

- Εσύ Κώστα αν δεν είμαι αδιάκριτη, πιστεύεις στην αγάπη; Εννοώ, πέτυχες στην προσωπική σου ζωή;

- Όχι. Μάρω. Δεν αγάπησα ποτέ για να ξέρω.
Σκύβοντας το κεφάλι της η Μάρω του λέει:

- Με συγχωρείς, δεν ήθελα να σε πληγώσω. Δεν περίμενα πως θα μου έλεγες κάτι τέτοιο. Κι εγώ για το Γιώργο έχω κάνει πολλές προσπάθειες αλλά δυστυχώς δεν έχει αλλάξει η συμπεριφορά του απέναντί μου.

Ο Κώστας επηρεασμένος από την ταραχή της Μάρως ξεσπά κι αυτός με τη σειρά του:

- Κι εγώ έχω τα δικά μου. Παντρεύτηκα τη γυναίκα μου μόνο και μόνο γιατί θα ερχόταν στη ζωή το παιδί μας. Δεν την αγάπησα όμως. Δεν πρόλαβα να την αγαπήσω. Όλες μου οι προσπάθειες ήταν μάταιες. Και το σπουδαιότερο; Έχει μοιάσει στο σόι της. Είναι άδικοι όλοι τους μαζί μου. Από τον καιρό που τους γνώρισα πάντα θέλουν να τους δίνω. Εκείνοι όμως ποτέ δεν έδωσαν ούτε ένα μικρό δείγμα της αγάπης τους σε μένα. Τέλος πάντων ... Μάρω, μόνη σου μου είχες πει πως θέλεις να διδάσκεσαι από τη ζωή. Απάντησε μου, σε παρακαλώ σ΄ αυτό το μάθημα. Εσύ πως θα ένιωθες αν ήσουν στην θέση μου;

"Το ίδιο Κώστα με σένα" και μερικά ασυγκράτητα δάκρυα κύλησαν από τα μάτια της.

Αμέσως όμως θέλησε να δικαιολογηθεί για να μην τον πληγώσει περισσότερο.

- Με συγχωρείς, κάτι θυμήθηκα. Πόσο χρονών είσαι Κώστα;
- Τριαντατριών.
- Έχουμε σχεδόν την ίδια ηλικία.

Τι να του έλεγε; Πως κι αυτή πέρασε μια ζωή γεμάτη θλίψη; Είπαν ακόμη μερικά για το μάθημα και έφυγε πικραμένη, συγκινημένη και πολύ αναστατωμένη. Ένιωσε την ανάγκη να πάει στην κυρία Αναστασοπούλου. Εξάλλου είχε μέρες να τη δει.

- Καλώς τη Μάρω μου. Τι κάνεις παιδί μου; Σ' έχασα. "Χαίρετε" της είπε και η μια αγκάλιασε την άλλη. "Καλά είμαι κυρία Χριστίνα. Να, μόνο που έχει κίνηση στο μαγαζί και με χρειάζονται".

- Να σου φτιάξω καφέ; Δε σε βλέπω και τόσο χαρούμενη. Η Μάρω της έγνεψε καταφατικά κουνώντας το κεφάλι ενώ συγχρόνως της χαμογέλασε και της απάντησε:

- Σας ευχαριστώ πολύ. Ευχαρίστως θα έπινα έναν καφέ γιατί είμαι πολύ ανήσυχη. Λάθη, κυρία Χριστίνα μου· κάνω λάθη στα μαθήματα· δεν πάω και πολύ καλά. (Την έλεγε κυρία Χριστίνα γιατί της το είχε ζητήσει η ίδια. Ήθελε να έχουν οικειότητα μεταξύ τους).

Αυτό είναι όλο; Μη σε απασχολεί Μάρω μου. Θα ξεπεράσεις σιγά-σιγά όλες τις δυσκολίες. Είμαι σίγουρη" και συνέχισε χαμογελαστά. "Χθες ήρθε ο Κώστας μου εδώ και τον ρώτησα για σένα. Μου είπε πως είσαι αρκετά έξυπνη και πολύ ετοιμόλογη". Η Μάρω δεν μπόρεσε να κρύψει τον ενθουσιασμό της μόλις τ' άκουσε αυτό και είπε:

- Ναι; Έτσι σας είπε; Μακάρι να τα καταφέρω. Μου χρειάζονται όμως πολλά μαθήματα. Είναι κάπως δύσκολο για την ηλικία μου βέβαια αλλά δε σταματώ να ελπίζω πως κάτι παραπάνω θα μάθω. Πιστεύω πως δε θα 'ναι χαμένος κόπος.

"Το πιστεύω κι εγώ αυτό Μάρω μου. Σίγουρα θα σου χρησιμεύσουν τα μαθήματα" και παίρνοντας ανάμεσα στα δυο της χέρια για λίγο το χέρι της Μάρως συνέχισε και της είπε:

- Σου εύχομαι με όλη τη δύναμη της καρδιάς μου να πετύχεις τους σκοπούς σου. Το αξίζεις.

- Σας ευχαριστώ.

Η κυρία Αναστασοπούλου σηκώθηκε αργά αλλά σταθερά και ζήτησε για λίγο συγγνώμη από τη Μάρω. Καθώς έπιναν τον καφέ τους η Μάρω δεν άντεξε να μην κάνει μια από τις ερωτήσεις που της έκαιγαν τα χείλη όσες φορές συναντιούνταν οι δυο τους:

- Αλήθεια, δε σας είδα ποτέ στου Κώστα. Πως κι έτσι; Αν φυσικά δεν κάνω αδιάκριτες ερωτήσεις.

- Μακάρι να μπορούσα να σου έδινα μια σύντομη και απλή απάντηση, παιδί μου και να μπορούσα να σου αποκαλύψω και τα δικά μου όνειρα για το γιο μου ... Τι να σου πω, όμως, Μάρω μου ... Αποφεύγω να πηγαίνω στο χώρο που βρίσκεται το παιδί μου γιατί αν συναντηθώ με τη νύφη μου θα πληγωθώ. Πάντα κάτι θα βρει να μου πει. Πιστεύει πως τα ξέρει όλα.

Δυστυχώς, λυπάμαι πολύ για εκείνη. Και το όνομα της ακόμη δεν ταιριάζει στο χαρακτήρα της. Τη λένε Ειρήνη αλλά εκείνη μόνο ψυχικό πόλεμο φέρνει. Όσες φορές πήγα στο σπίτι δε με υπολόγισε όχι μονό σαν μητέρα του άντρα της αλλά ούτε ως απλή επισκέπτρια. Όλη η συμπεριφορά της έδειχνε μεγάλη αδιαφορία απέναντί μου.

Η Μάρω δεν την είχε δει ποτέ ως τώρα την Ειρήνη. Άκουγε με προσοχή τη μάνα του Κώστα, μα όπως ήταν ο χαρακτήρας της αυθόρμητος και ειλικρινής, της είπε:

- Συγγνώμη για το θάρρος μου αλλά με όλη την εκτίμηση που σας έχω θα 'θελα να σας ρωτήσω κάτι. Μήπως την πικράνατε κάποτε κι εσείς χωρίς να το θέλετε; Πολλές φορές συμβαίνει τα λάθη μας να μην τ' αναγνωρίζουμε εμείς αλλά να τα βλέπουν οι άλλοι.

- Όχι ψυχή μου. Είμαι σίγουρη, πολύ σίγουρη πως δεν της έφταιξα σε τίποτε. Να σου εξηγήσω: το σπίτι που μένουνε είναι αρκετά μακρυά από το φροντιστήριο. Πάντοτε όμως παίρνω τηλέφωνο και ρωτάω αν μπορώ να πάω. Δε μ' αρέσει να γίνομαι ενοχλητική. Πηγαίνω κυρίως για να δω την εγγονή μου για λίγο και να φύγω αλλά προτού καλά-καλά προλάβω να μιλήσω με το παιδί ως γιαγιά κι εγώ, θα βρει τρόπο να μου στερήσει αυτή τη χαρά. Ευτυχώς η εγγονή μου, η Μαίρη, είναι πανέξυπνη. Από πολύ μικρή καταλάβαινε πως είμαι η γιαγιά της και όχι κανένας δράκος ή κάποια μάγισσα.

- Τι να σας πω; Λυπάμαι. Στο φροντιστήριο έρχεται η νύφη σας; Τις ώρες που πηγαίνω δεν έτυχε να τη δω.

- Ναι, πηγαίνει όταν θέλει να δει τις μαθήτριες του Κώστα. Τον ζηλεύει υπερβολικά· ίσως γιατί ξέρει πως δεν του φέρεται σωστά. Είσαι ο μόνος άνθρωπος που του ανοίγω την καρδιά μου. Δεν ξέρω γιατί, αλλά σε θεωρώ οικείο πρόσωπο.

- Σας ευχαριστώ πολύ. Το ίδιο αισθάνομαι κι εγώ για εσάς λόγω της αγάπης και της εμπιστοσύνης που μου δείχνετε. Το θεωρώ μεγάλη μου τιμή.

- Θα ένιωθες καλύτερα τον πόνο μου, αν ήθελες να μ' ακούσεις για λίγο.
- Είμαι πρόθυμη να σας ακούσω.
- Αχ! Δεν ξέρω τι να πρωτοθυμηθώ από τη ζωή μου! Το θάνατο του άντρα μου, τις σπουδές του Κώστα μου ή το γάμο του; Σαν κινηματογραφική ταινία έρχονται όλα στη μνήμη μου. Μέναμε τότε στην Πάτρα. Εκεί είναι το σπίτι μου. Εκεί παντρεύτηκα με τον άντρα μου, το Φώτη. Εκεί απέκτησα το παιδί μου. Δεν προλάβαμε να χαρούμε όμως το γάμο μας. Λίγες μέρες αργότερα ο άντρας μου ήταν υποχρεωμένος να ακολουθήσει τη φωνή της πατρίδας στον πόλεμο του 1940. 

Επιστρατεύτηκε στην ομάδα ανιχνευτών, που ήταν και η ειδικότητα του. Επάνω στο καθήκον συνέβη ένα λυπηρό γεγονός πάτησε σε ναρκοπέδιο με αποτέλεσμα να υποστεί τη συνέπεια μιας χειρουργικής τομής και την αφαίρεση του δεξιού ποδιού του.

Η Μάρω τη στιγμή που άκουσε αυτό το γεγονός πόνεσε τόσο πολύ που δεν μπόρεσε να κρύψει την ταραχή της. Η κυρία Αναστασοπούλου διασταύρωσε τη ματιά της με τα όμορφα μάτια της Μάρως και συνέχισε:

- Μετά από αρκετές στερήσεις στα χρόνια της κατοχής επιτέλους ήρθε η απελευθέρωση! Λόγω της αναπηρίας όμως του άντρα μου σκεφτήκαμε να ζητήσουμε άδεια από το κράτος για ένα περίπτερο. Έτσι κι έγινε· αργότερα του έβγαλαν μια μικρή σύνταξη.

Δυστυχώς άργησα να χαρώ και τη χαρά της μητρότητας κι επιπλέον δεν ήταν εύκολο να κάθεται ο άντρας μου με το ξύλινο πόδι του στο περίπτερο. Έτσι τις περισσότερες ώρες καθόμουν εγώ. Καταλαβαίνεις λοιπόν την κούραση μου, σωματική και ψυχική. Και να ήταν μόνο αυτό;

Μετά από λίγα χρόνια, όταν ο Κώστας ήταν σε ηλικία δέκα ετών, μείναμε οι δυο μας.

Αναστενάζοντας πήρε μερικές ανάσες και συνέχισε κουρασμένη από το φορτίο του πόνου:
- Ένα τροχαίο δυστύχημα έγινε αφορμή για τον ακαριαίο θάνατο του Φώτη μου. Τόσα χρόνια που ήμασταν μαζί μας ένωνε η αγάπη μας και δίνοντας ο ένας στον άλλο μια τρυφερή ματιά ξεχνούσαμε αμέσως τις πίκρες μας. Ένα γλυκό χαμόγελο έφτανε. Η αγάπη μας βοήθησε τις δυο καρδιές μας να γίνουν μια. Στη μοναδική περίπτωση που δεν μπόρεσε να τον βοηθήσει η αγάπη μου ήταν ο θάνατος. Υπέφερα πολύ, πάρα πολύ τότε μέχρι να το ξεπεράσουμε κάπως.

Ειδικά ο Κώστας με χρειαζόταν ψυχολογικά. Όπως καταλαβαίνεις, η ψυχολογική και η οικονομική μας κατάσταση δεν ήταν καλή. Έπρεπε όμως στο παιδί να προσφέρω τα πάντα για να μπορέσει να αντέξει αυτό το λυπηρό περιστατικό χωρίς να του αφήσει κάποιο ψυχολογικό τραύμα για όλη του τη ζωή. Αναγκάστηκα λοιπόν να ενοικιάσω το περίπτερο γιατί δεν άντεχαν άλλο τα πόδια μου. Είχα και δισκοπάθεια...

Με την πάροδο του χρόνου έπιασα δουλειά σ' ένα ξενοδοχείο, στο σιδερωτήριο τις πρωινές ώρες.

Προχωρώντας ο Κώστας στο Γυμνάσιο ήταν ένας από τους καλύτερους μαθητές κι ένιωθα περήφανη γι' αυτόν. Οι καθηγητές του μου έδιναν συγχαρητήρια τόσο για την επίδοση του όσο και για τη συμπεριφορά του.

Έως τώρα η Μάρω δε διέκοψε τη μάνα του Κώστα στην αφήγηση της. Την πρόσεχε με πολύ ενδιαφέρον και ολοφάνερη συγκίνηση σε ολόκληρο το "είναι" της. Ήθελε να της πει πολλά από τη δική της ζωή για να ελαφρύνει ο δικός της πόνος. Είχε μάθει όμως εκεί που χρειάζεται να έχει υπομονή και ειδικά να σέβεται τους ανθρώπους που συναναστρέφεται. Ο σεβασμός ήταν πάντοτε μια από τις αξίες που κυριαρχούσαν στη ζωή της.

Η κυρία Αναστασοπούλου συνέχισε την αφήγηση της.

- Ο θάνατος του πατέρα του ωρίμασε πιο πολύ τον Κώστα. Έβλεπε ότι καθημερινά στερείται την πατρική στοργή και αγάπη αλλά παρόλ' αυτά προσπαθούσε να μου δείχνει με τις πράξεις του πως αναγνώριζε τι ήμουν για κείνον . Πολλές φορές μου έλεγε: "Εγώ. πρέπει να φροντίζω για σένα κι όχι εσύ για μένα. Ελπίζω να σε ξεκουράσω σύντομα". Ήξερε πως εξοικονομούσα λίγο-λίγο τα χρήματα για το φροντιστήριο που θα άνοιγε αργότερα ώστε να μην αντιμετωπίσει οικονομικό πρόβλημα όταν θ' αποφοιτούσε.

Παράλληλα, ενώ ήταν μαθητής ακόμη, ήθελε να δουλέψει γιατί είχαμε πολλά έξοδα. Εγώ βέβαια τον εμπόδισα με την επιμονή μου. Εκείνος όμως επέμενε και μου έλεγε: "Μάνα, άσε με να δουλέψω μερικές ώρες. Θα βρω εύκολα δουλειά. Δεν μπορώ να σε βλέπω να κουράζεσαι. Δε νιώθω καλά".

Εμένα μ' έπιανε ο θυμός και του έλεγα: "Κώστα, αν το ξαναπείς αυτό, θα πεθάνω από καημό, θα νομίζω ότι είμαι άχρηστη πια. Αντέχω, παιδί μου, αντέχω πολύ ακόμη, θα τα καταφέρουμε. Σε λίγο καιρό τελειώνεις τις σπουδές σου κι όλα θ' αλλάξουν, θα το δεις".

Ήθελε πολύ να σπουδάσει για να γίνει χρήσιμος άνθρωπος στην κοινωνία κι εγώ ευχόμουν ολόψυχα στο θεό να πραγματοποιηθούν όλες οι προσδοκίες του.

Δυστυχώς όμως, παιδί μου, πληρώσαμε και οι δυο μας ένα λάθος το οποίο κατέληξε να τον κάνει δυστυχισμένο στη ζωή του μ' έναν αποτυχημένο γάμο.

- Μην το λέτε αυτό, με όλο το σεβασμό που σας έχω. Ίσως ήταν μοιραίο το επακόλουθο.

- Ναι, Μάρω μου, δε λέω, αλλά όχι κι έτσι. Εγώ ξέρω πόσες νύχτες έκλαψα από τους πόνους που είχα στο σώμα και την ψυχή μου. Ένιωθα πολύ κουρασμένη μα δεν έλεγα τίποτα στον Κώστα μου γιατί έβλεπα το ζήλο που είχε να σπουδάσει και δεν ήθελα να του στερήσω το δικαίωμα στη χαρά αυτή.

- Έχει πολύ ενδιαφέρον η ζωή σας. Με συγκινήσατε πολύ.

Πράγματι τα μάτια τους ήταν βουρκωμένα από τη συγκίνηση. Η κυρία Αναστασοπούλου αναστέναξε και είπε:

- Α, παιδάκι μου! Πως να συνεχίσω; Αν θα σου πω τι έχω περάσει, δε θα τελειώσουμε ούτε αύριο, θα σου κάνω όμως μια σύντομη αφήγηση για το πως βρέθηκε ο Κώστας παντρεμένος όταν ήταν ακόμα φοιτητής, θέλω να θυμάσαι αυτά που θα σου πω. Κάποτε ίσως τα πεις σε κάποιους γνωστούς σου γονείς για να τους προβληματίσεις και να τους κάνεις να μπορέσουν να προλάβουν τα παιδιά τους από κάτι παρόμοιο μ' αυτό που συνέβη στο παιδί μου.

Τον είχε καλέσει ένας συμφοιτητής του να πάει στο πάρτυ που έκανε για την ονομαστική του εορτή. Τον έλεγαν Ανδρέα. Ο Ανδρέας ήταν φίλος με τον Κώστα από μικρά παιδιά κι έτσι δεν μπόρεσα να αρνηθώ στο παιδί μου όταν με ρώτησε αν μπορούσε να πάει.

Δεν μπορούσα να φανταστώ ποτέ όμως, Μάρω μου, πως αργότερα θα έπαιζε η τύχη ένα παιχνίδι που θα τραυμάτιζε τον ψυχικό κόσμο του παιδιού μου και τον δικό μου.

Η Μάρω πρόσεχε με πολύ ενδιαφέρον τη μάνα του Κώστα. Της έριξε μια ματιά γεμάτη αγάπη η κυρία Αναστασοπούλου και συνέχισε:

- Στο πάρτυ αυτό ο Κώστας γνώρισε μια κοπέλα, η οποία τον κάλεσε στο σπίτι της στα γενέθλια της. Για να μην την προσβάλει θεώρησε σωστό να δεχτεί την πρόσκληση μιας και θα πήγαιναν και άλλοι φίλοι του. Εκεί γνώρισε τους δικούς της, οι οποίοι με διάφορες δικαιολογίες μετά τη γνωριμία τους πρότειναν οι ίδιοι στον Κώστα να τη συνοδεύει στις εξόδους της. Πράγματι, έτσι έγινε. Ώσπου ένα βράδυ ο Κώστας πηγαίνοντας να τους επισκεφτεί βρήκε την κοπέλα μόνη της και προφασιζόμενος μια δικαιολογία προσπάθησε να φύγει. Ήταν μάταιες όμως οι προσπάθειες του. Εκείνη τον κρατούσε με διάφορα τεχνάσματα και συζητήσεις κάνοντας πως δεν καταλάβαινε. Μάλιστα τον κατάφερε να πιουν και ποτό. Και να ήταν μόνο αυτό; Το χειρότερο επήλθε όταν μετά από μια νεανική αφέλεια έμεινε έγκυος η κοπέλα και αναγκαστικά αργότερα έγινε νύφη μου.

Έτσι έγινε η γνωριμία του με την Ειρήνη κι ακριβώς τα ίδια θα σου πει κι ο Κώστας, αν τον ρωτήσεις. Ποτέ δε χρησιμοποιήσαμε το ψέμα· είναι κάτι που απεχθανόμαστε και οι δυο και ειδικά αυτός.

Καταλαβαίνεις λοιπόν, παιδί μου, σε τι δύσκολη θέση βρεθήκαμε τότε. Ο Κώστας αναγκάστηκε λόγιο συνειδήσεως να δουλεύει τα βράδυα σ' ένα ταξί. Ευτυχώς, είχε βγάλει από πιο πριν δίπλωμα οδηγού, όταν θέλαμε ν' αποκτήσουμε ένα αυτοκίνητο για το κτήμα που είχαμε σ' ένα εξοχικό μέρος της Πάτρας.

Στη συνέχεια, μόλις παντρεύτηκαν, οι γονείς της γυναίκας του την έδιωξαν από το σπίτι και προτίμησαν να νοικιάσουν τον όροφο σε ξένους. Δε δέχτηκαν ούτε να τους το νοικιάσουν τα παιδιά τους παρόλο που ήταν διόροφο και κάθε όροφος ήταν ανεξάρτητος και δε θα είχαν καμιά επικοινωνία μεταξύ τους. Δε θα ξεχάσω ποτέ, Μάρω μου, αυτή την πράξη!

Για να σχηματίσεις ακόμη πιο σαφή εικόνα γι' αυτούς θα σου πω και το εξής: η πεθερά του γιου μου του αγόρασε τα παπούτσια που θα φορούσε την ημέρα του γάμου του. Έφτασε λοιπόν στο σημείο να του πει αργότερα: "Κώστα, μου χρωστάς τα χρήματα που έδωσα στην Ειρήνη για τα παπούτσια"!

Και να φανταστείς πως είναι αρκετά εύπορη οικογένεια. Συνέχεια όμως απαιτούν από το γιο μου να τους δίνει χρήματα πότε για τους ίδιους και πότε για τις οικογένειες των παιδιών τους. Έχουν, βλέπεις, άλλα δυο παιδιά, παντρεμένα πιο πριν απ' ότι ο Κώστας με την κόρη τους.

- Τι να σας πω, κυρία Χριστίνα! Λυπήθηκα πάρα πολύ με όσα μου αφηγηθήκατε. Εύχομαι έστω και τώρα να βρείτε λίγη ευτυχία. Το αξίζετε.

- Μακάρι, Μάρω μου, αλλά δε βλέπω να έρχεται. Δύσκολο ... Πολύ δύσκολο ... Σε λίγο καιρό όμως θα φύγω για την Πάτρα, θα πάω στο σπίτι μου! Στο δικό μου σπίτι, να ζήσω συντροφιά με τις αναμνήσεις μιας ολόκληρης ζωής! Εδώ έρχομαι για να περιποιούμαι τον κήπο που τόσο λατρεύουμε ο Κώστας, η εγγονή μου κι εγώ.

Η Μάρω λαχταρούσε να μπορούσε να της έλεγε πόσο πολύ την ένιωθε! Ήταν τόσο συγκινημένη! Περιορίστηκε όμως να της πει μόνο:

- Η ζωή μου έχει μερικά κοινά σημεία με τη δική σας ίσως κάποτε να μπορέσω να σας ανοίξω κι εγώ την καρδιά μου.

- Όποτε θέλεις, Μάρω μου, τόσο εδώ όσο και στην Πάτρα. Το σπίτι μου θα είναι πάντα ανοιχτό για σένα. Να θυμάσαι μόνο την οδό: Αγίου Νικολάου, κοντά στην εκκλησία. Αν ρωτήσεις εκεί, όλοι με γνωρίζουν ...

Μετά από λίγο καιρό η Μάρω προχωρώντας για το μάθημα μονολόγησε:

- Πάλι λάθη θα κάνω. Είμαι και άυπνη ...Θα το καταλάβει. Μα, τι βλέπω; Πάλι τα ίδια; Φοράμε κι οι δυο πράσινα μπλουζάκια! Πότε μπλε, πότε πράσινα! Ε, και τι έγινε;
Έτυχε...
- Γεια σου, Κώστα.
- Κάθησε, Μάρω.
- Τι έχεις, Κώστα; Ούτε ένα γεια δε μου λες;
- Δε σου είπα; Με συγχωρείς- δεν το κατάλαβα.
- Μα εσύ ... χασμουριέσαι. Πρώτη φορά σε βλέπω έτσι. Μήπως θέλεις να φύγω και να σ' αφήσω να ξεκουραστείς λιγάκι; Νιώθεις καλά; Νομίζω πως είσαι πολύ κουρασμένος.

- Όχι, Μάρω. Μια χαρά είμαι. Δεν υπάρχει λόγος να φύγεις.
Σηκώνεται αρκετά αναστατωμένος και της λέει:

- Βγάλε τα βιβλία σου. Σήμερα θα προχωρήσουμε αρκετά. Για να δω τι έχεις κάνει ... Η Μάρω υπάκουσε.

- Πολύ ωραία! Κάνε μου αυτή τη μετάφραση, Θα φτιάξω έναν καφέ. Εσύ ήπιες; Μάρω! Σου μιλάω ...
- Ναι;
- Σε ρώτησα μήπως θέλεις καφέ.
- Καφέ; Ε..., να σου πω...Δεν πρόλαβα - ως συνήθως - να πιω γιατί προτιμώ να ξεκινώ πιο νωρίς απ' το σπίτι και να περπατάω λιγάκι. Έχω το αυτοκίνητο μου σε κάποια απόσταση από εδώ γιατί μ' αρέσει πολύ ο περίπατος.

"Καλά κάνεις. Μακάρι να μπορούσα κι εγώ να περπατήσω ..."είπε θλιμμένα και μπήκε μέσα.

Σε λίγο κατέφθασε με τους δυο καφέδες κρατώντας κι ένα κλωναράκι βασιλικό.

Η Μάρω ούτε που τον πρόσεξε. Έγραφε. Μόλις σήκωσε τα μάτια της ήταν ακόμη όρθιος κοντά της. Πολύ κοντά της! Της πρόσφερε ευγενικά και χαμογελαστά το βασιλικό και της είπε:

- Βασιλικός, Μάρω ... Σ' αρέσει ο βασιλικός;

- Ναι, πολύ. Σ' ευχαριστώ.
- Πώς πήγες; Βλέπω, τα κατάφερες.
Σηκώνοντας τα μάτια της η Μάρω συναντήθηκαν οι ματιές τους και κοιτάχτηκαν τόσο έντονα, σαν να ήθελαν να διαβάσει ο ένας τη σκέψη του άλλου. Η Μάρω προσπαθεί να συνεχίσει το μάθημα αλλά της είναι τελείως αδύνατον. Βρίσκει λοιπόν αμέσως μια δικαιολογία και του λέει:

- Με συγχωρείς αλλά κουράστηκα.
- Εντάξει πιες τον καφέ σου και συνεχίζουμε μετά. Ελπίζω να σου αρέσει. Συγγνώμη, δε σε ρώτησα πως τον πίνεις. Είναι όπως τον προτιμώ εγώ.

- Μμ! Πολύ ωραίος! Σ' ευχάριστώ.

"Πάλι τα ίδια! Με κοιτάζει! Όχι, θεέ μου! Τι να κάνω;" συλλογίστηκε.

- Κώστα, πέρασε η ώρα και κάνει πολύ ζέστη σήμερα. Τι λες, να συνεχίσω στο σπίτι μόνη μου;

- Ναι, Μάρω· μόνο πρόσεξε, γιατί έχουμε μείνει λίγο πίσω. Εντάξει;

"Ναι". Βιάστηκε όμως να σηκωθεί κάνοντας πως ξέχασε το βασιλικό. Ξαναγύρισε, μα την τελευταία στιγμή τον άφησε. Το έκανε επίτηδες για να τον βλέπει ο Κώστας.

"Το ίδιο είναι", σκέφτηκε.



Από πολλές ημέρες λέγανε πως θα πήγαιναν να σκαλίσουν το αραποσίτι στο βουνό και πως θα παίρνανε κι εμένα κοντά. Η χαρά μου ήταν μεγάλη, γιατί θα 'βλεπα και τη θεία μου τη Γιωργιά, που θα γύριζε, μαθήτρια του Λυκείου τότε, από τα Λαγκάδια για το Σαββατοκύριακο, στο χωριό. Ήμουνα τεσσάρων χρονών. Με φόρτωσαν κι εμένα το πρωί, μετά τον τραχανά, στο γαϊδούρι μαζί με τα υπόλοιπα εργαλεία, το ταγάρι με το ψωμοτύρι και την τσιγαρίδα, την αδειανή βαρέλα, που θα την γεμίζανε οι θείες μου στην Τρανηβρύση, και ξεκινήσαμε.

Οι δρόμοι γεμάτοι ζωντανά κι ανθρώπους κι αποπάνω συννεφιά. Γλυκειά ημέρα, αλλά συννεφιασμένη... κι όσο ανεβαίναμε στο βουνό, τόσο και έπηζε η συννεφιά. Μου άρεσε που άκουγα, μα στενοχωριόμουνα που δεν έβλεπα. Μέχρι που φτάσαμε στο χωράφι, δεν είδα σχεδόν τίποτα.

Μπήκαμε στο χωράφι της γιαγιάς και με ξεφορτώσανε κι εμένα μαζί με τα πράγματα στη ρίζα μιας γκορτσιάς πλάι σε κάτι ριζιμιά κοτρώνια.

Οι παπαρούνες στις δόξες τους. Νόμιζες πως κάποια πληγωμένα πουλιά είχαν περάσει κι είχαν καταματώσει όλον τον τόπο με τις λαβοματιές τους.

Πήρα ένα φύλλο για να το τρίξω... μα δεν τα κατάφερα. Μου έδειξε η θειά μου η Μαριγούλα, η αδερφή της μάνας μου, και κάπως τα κατάφερα... μα μετά από αρκετές δοκιμές... έγινα τέλειος. Ο μπάρμπας μου ο Γιώργης, ο αδερφός του πατέρα μου, που έπεσε στα βουνά της Κλεισούρας στα χίλια εννιακόσια σαρανταένα ανήμερα τ' αγιο-Θανασιού, άρχισε πρώτος το σκάλισμα... κι ακολούθησαν οι άλλοι... ο μπάρμπας μου ο Τασιούλης, η θεια-Μαριγούλα και δυο-τρεις άλλες γυναίκες που δεν τις γνώριζα.

Δεν αποξεχάστηκα με τις παπαρούνες. Περίμενα να φύγει η καταχνιά να ξεσκεπαστούν τα Λαγκάδια για να τ' αγναντέψω. Άκουγα τ' ωρολόγι που χτύπαγε τις ώρες και τις μισές. Άκουγα τ' αυτοκίνητα που αγκομαχούσαν σαν πρωτάκουστα θεριά στη δημοσιά, αλλά δεν έβλεπα τίποτα... Κι όλο περίμενα. Κι όσο εγώ περίμενα, τόσο και πύκνωνε η συννεφιά... που κάποια γίδα που τη λέγα Τσίπα, δηλαδή είχε πολύ κοντά αφτιά, λύθηκε από εκεί που την είχαν δέσει, έτρωγε τις αρποσιτιές και δεν την βλέπανε από την πολλή κατσιφάρα. Τη λέμε κι έτσι την καταχνιά στο χωριό: Κατσιφάρα.

Κι εκεί, που εγώ περίμενα να ξαστερώσει ο τόπος, άρχισε να βρέχει απότομα και δυνατά... Και δεν έπεφτε μόνο νερό, έπεφτε και κοκοσιάλι, χαλάζι, δηλαδή. Στην αρχή σαν στραγάλια και μετά σαν κουφέτα... Με κουκουλώνει ο μπάρμπας μου ο Γιώργης με το αμπέχωνό τον, μ' αρπάζει στην αγκαλιά του και με πάει, από ένα στενό και κακοπάτητο γιδοστρατί, σε μια σπηλιά στα ψηλά βράχια κατά τα Παλιογούβια. Εκεί, σ' εκείνη τη σπηλιά, βρήκαμε κι άλλους σκαλιστάδες τρυπωμένους, ζαρωμένους στο βάθος της σπηλιάς για να προφυλαχτούν κι από το κρύο, γιατί ήσαν όλοι τους ιδρωμένοι. Είχαν κάποιο ρούχο πάνω τους.. αλλά τίποτα. Και εκεί, που είμαστε ο ένας πάνω στον άλλονε... μια λάμψη μας έκλεισε τα μάτια κι ένας κρότος μας βούλωσε τ' αφτιά. Όλοι οι μεγάλοι κερώσανε. Ο κεραυνός είχε πέσει πολύ κοντά μας. Εγώ τρύπωσα κάτω από τη μπελερίνα της μάνας μου. Ο μπάρμπας μου ο Γιώργης είχε φορέσει το αμπέχωνό του. Η θεία μου η Μαριγούλα άρχισε να λέει το «Πάτερ ημών». Οι άλλοι έκαναν για πολλή ώρα το σταυρό τους. Το χαλάζι δυνάμωνε και οι γίδες όλες στριμώχτηκαν επάνω μας.

Άρχισα να νιώθω μια σιγουριά και μια ζεστασιά.

Μια ξένη γίδα τηνάχτηκε κι έπεσε όλο το νερό πάνω μου. Κρυάδισα. Κουκουλώθηκα... Κι όπως ήμουν εντελούς κουκουλωμένος στον κόρφο της Μάνας μου, ήρθε κι άλλη λάμψη κι άλλο μπουμπουνητό σιγανότερο κι απόμακρο από το πρώτο... Λούφαξα για καλά... μέχρι που αποκοιμήθηκα στης μάνας μου την αγκαλιά...

Κάποτε το χαλάζι σταμάτησε. Η κατσιφάρα, μαζεύτηκε όλη πάνω από τα Λαγκάδια και δεν ήθελε να φύγει, λες και το έκανε ξεπιτούτου για μένα, να μην ιδώ τα Λαγκάδια, που τόσο τα λαχταρούσα. Γιατί εκεί μάθαινε τα πολλά γράμματα η θεία μου, γιατί από εκεί έφερνε η μάνα μου το κάθε τι, όταν πουλούσε το αρνί μας, τα κατσίκια μας και τα καρύδια μας.

Ξαναγυρίσαμε όλοι πολύ προσεχτικά στο χωράφι, εγώ στην πλάτη της Μάνας μου, κουκουλωμένος με την μπελερίνα της και οι άλλοι με τα λασπωμένα ξυπόλητα πόδια τους. Τα φύλλα τ' αραποσιτιού ήσαν κουρελιασμένα. Ο γάιδαρος πλάι στον κορμό της μεγάλης γκορτσιάς είχε γίνει ένα κουβαράκι με τ' αφτιά του ορθά και την ουρά κρυμμένη στα σκέλια του· ήταν για λύπηση.

Δοκίμασαν να συνεχίσουν το σκάλισμα. Η λάσπη κόλλαγε στους κασμάδες... δεν γινότανε έτσι δουλειά.

Πετάχτηκε ο θείος ο Τασιούλης κατά τις Τζιουκούλες για να ιδεί μήπως ερχότανε η θεια-Γιωργιά...

Δεν είδε τίποτα.

Γυρίσαμε μαζί μ' όλους τους άλλους σκαλιστάστες και με τις γίδες μας κάπως νωρίς στο χωριό. Με είχε κουράσει πάρα πολύ το περπάτημα του γαϊδάρου στον κατήφορο. Πολύ! σας λέω.

Τα Λαγκάδια τ' αφήσαμε πίσω μας κουκουλωμένα κάτω από την πυκνή κατσιφάρα τους να κοιμηθούν... και να με περιμένουνε... όταν μεγαλώσω λίγο ακόμα, να πάω με τη μάνα μου για ν' αγοράσουμε, «τα χίλια καλά». Αυτά «τα χίλια καλά»!! Δεν κατάφερα ίσαμε σήμερα ούτε να τα ιδώ, ούτε να τα ψωνίσω. Κάποια ημέρα θα ρωτήσω τη Μάνα μου για να μου τα ειπεί, για να τα ξέρω.


Η πόρτα άνοιξε κι η ψυχή του Κώστα φτερούγισε. Δεν είδε —ήταν μέσα στο φτωχικό δωμάτιο που το βάφτισαν σαλόνι. Όμως εκείνο το άνοιγμα του σπιτιού του ήταν γνώριμο. Το γύρισμα του κλειδιού, το τρίξιμο της πόρτας, τα μικρά βήματα, όλα είχαν το ψυχανέμισμα της αγαπημένης του.

— Καλώς την. Έλα, κάθησε να ξεκουραστείς. Πώς ήταν η μέρα σου σήμερα;

Η Χριστίνα έβγαλε κατάκοπη τα παπούτσια της απ' τα πρησμένα πόδια και τα πέταξε σε μια γωνιά. Πήγε δίπλα στον Κώστα, τον φίλησε απαλά και κάθησε κοντά του στον καναπέ. Εκείνος με δυσκολία τράβηξε το σώμα του στην άκρη για να κάνει χώρο.

— Πες μου Χριστίνα, πώς είναι ο κόσμος εκεί έξω:

— Όπως τον ξέρεις. Πάντα βιαστικός κι ανυπόμονος. Κλεισμένος στη μοναξιά του πηγαινοέρχεται στους δρόμους. Αμίλητος κι αγέλαστος τρέχει στα λεωφορεία, ξεσπάει σε βρισιές και χάνει ολοένα και περισσότερο τον εαυτό του.

Ο Κώστας στήλωσε τα μάτια στον απέναντι τοίχο και αφέθηκε να τον τρυπάει με μανία, θα ήθελε να είναι έξω απ' αυτόν, να τον αφήνει πίσω του και να ξεχύνεται κάθε μέρα σ' αυτό το ανθρωποθαλάσσι. Τι όμορφα θα ένιωθε να βλέπει αυτό το μελίσσι ολοζώντανο να κινείται, να βουίζει έστω και με τόσο θόρυβο, τόσο δηλητήριο. Θα ήταν ζωντανός. Γεμάτος με θυμό, γέλιο, πίκρα, χαρά, θα ήταν ολόκληρος ένα πλημμυρισμένο συναίσθημα που άλλοτε θα τον έπνιγε, θα τον λάσπωνε κι αυτός θα αγωνιζόταν γιατί είχε όνειρα. Κι άλλοτε θα τον φλόγιζε με το άλικο χρώμα του κάμπου και με το θρόισμα ενός πευκοφυτεμένου αγέρωχου δάσους.

Η Χριστίνα αναστέναξε. Σηκώθηκε απ' τον καναπέ με αργές κινήσεις κι άρχισε αδύναμη να βγάζει τα ρούχα της. Όχι τίποτα το ιδιαίτερο. Τα καθημερινά της, έξω από τη μόδα χρόνια τώρα. Τα λεφτά λιγοστά. Δούλευε μόνο αυτή κι ο Κώστας ανήμπορος κατρακύλαγε όλο και πιο βαθιά στην απελπισία. Όχι πως ήταν τεμπέλης. Όμως εκείνη η καταραμένη αρρώστια από τα νιάτα του τον σιγοτρώει ύπουλα, αλύπητα μέχρι να τον ρίξει τον τάφο. Το σώμα του σιγά-σιγά χάνει την ισορροπία του και στο τέλος θα παραλύσει. Πότε; Άγνωστο. Κι αυτό είναι που μαραζώνει το τριαντάχρονο παλληκάρι.

Δεν μπορούσε να φτεροκοπήσει. Η αναμονή τον τρέλλαινε. Η αδυναμία του τον σύνθλιβε. Όλα ήσαν περιττά και πιο πολύ τα όνειρα. Αυτά είναι για τους υγιείς, τους ανθρώπους με «μέλλον». Αυτός μέσα στο σπίτι έσερνε ακανόνιστα το κορμί του και πονούσε ολόκληρος. Μόνος, ώρες αμέτρητες, τρωγόταν με τα ρούχα του, του 'φταιγαν τα πράγματα που τα 'βλεπε χίλιες φορές ακίνητα, ριζωμένα σαν τη μοίρα του. Του 'φταιγαν οι άνθρωποι· ήταν τόσο σκληροί χωρίς ίχνος κατανόησης κι ανθρωπιάς, θυμάται όταν — χρόνια πριν— προσπάθησε να ξαλαφρώσει τον περίσσιο πόνο της καρδιάς του και βρέθηκε δίπλα τους, μέσα τους.

Τα γέλια και τα λόγια ειρωνικά ξέφευγαν και καρφώνονταν στα σωθικά του.

— Τι θέλει κι αυτός και σέρνεται στους δρόμους; Όλο περιθωριακούς γέμισε αυτός ο κόσμος. Δεν υπάρχει κανένας υπεύθυνος να τους μαζέψει πια!

Τότε ήταν που οι δυνάμεις του τον πρόδιδαν απόλυτα. Του ερχόταν να σωριαστεί κατάχαμα ανήμπορος κι απελπισμένος. Να αφήσει τις σάρκες του να ποδοπατηθούν από τους «τυχερούς» της ζωής. Ήταν μια λύση, μια λύτρωση. Σ' αυτήν καταφεύγουν όλοι οι ανεπιθύμητοι της κοινωνίας. Γιατί να μην τελειώσει έτσι απλά κι αυτός σαν ένα πληγωμένο σπουργίτι; Κατέρρευσε...

Όμως όχι. Δεν έπρεπε να τους αφήσει, να τους αφήνει να νεκρώνουν τις ελπίδες του. Είχε κι αυτός δικαίωμα στη ζωή. Εξάλλου ποιος ξέρει —έχει ο Θεός—. Κάθε ημέρα καινούργια φάρμακα γιατρεύουν ανίατες αρρώστιες.

Σηκώθηκε, κρατώντας το δεντράκι που ξεφύτρωνε καχεκτικό στο πεζοδρόμιο κι έπιασε τα πόδια του ένα-ένα, τα έστησε ίσια κάτω από το κορμί του. Αυτά σαν τα ανοιξιάτικα κλαδάκια έτρεμαν στο ασήκωτο βάρος του σώματος.

Προσπάθησε να σταθεί όρθιος. Ύψωσε και κορμί και κουράγιο, έβγαλε απ' το μυαλό του ανυπόφορα λόγια που τον είχαν εξουθενώσει, τίναξε το κεφάλι να φύγουν οι έγνοιες και τράβηξε, για πού αλλού, για το σπίτι του. Εκεί δεν μπορούσαν να τον πληγώσουν. Οι τοίχοι δεν είχαν λαλιά. Βουβοί ήσαν μαζί του, ανέκφραστοι. Τους μιλούσε. Ήσαν γεμάτοι από τον πόνο του. Τον πόνο της κάθε στιγμής, της κάθε σκέψης.

Κάποια μέρα η Χριστίνα μπήκε αλλιώτικη στο σπίτι. Νευρική, απότομη κι αμίλητη. Δεν τον πλησίασε ούτε τον φίλησε τρυφερά όπως παλιά.

Έβγαλε τα ρούχα της, σχεδόν τα εκσφενδόνισε σε μια καρέκλα και πήγε τρέχοντας στην κρεβατοκάμαρα. Έκλεισε με δύναμη την πόρτα πίσω της. Ούτε που πρόσεξε τον Κώστα, ούτε που πήρε είδηση το ιδιαίτερο στρώσιμο του τραπεζιού της κουζίνας ούτε τις μυρωδιές που ξεπηδούσαν από τα πιάτα.

Σε λίγο ακούστηκαν αναφιλητά και μικρά ξεσπάσματα της φωνής της.

Ο Κώστας ανησύχησε, τρόμαξε, σχεδόν τον έπιασε πανικός. Το μοναδικό του στήριγμα, η Χριστίνα, ήταν τόσο πονεμένη, πικραμένη, γιατί άραγε: Οι σκέψεις φοβερές, αλλόκοτες, διαδέχονταν η μία την άλλη.

Έτρεξε κοντά της, τι ειρωνεία... Σύρθηκε, διαγράφοντας στο χώρο σχήματα παράξενα. Κράτησε το χερούλι της πόρτας και το έστριψε σιγά. Αυτό υποχώρησε. Δειλά πρόβαλε το κεφάλι του γεμάτο αγωνία.

— Μπορώ να περάσω; Απόλυτη σιωπή... θα έλεγες νεκρικής...

Πάνω στο κρεβάτι, μπρούμυτα πεσμένη η Χριστίνα. Το σώμα της ανασηκωνόταν ρυθμικά αναδίνοντας τον πόνο των βουβών κυμάτων. Τα χέρια της κάλυπταν το δυστυχισμένο πρόσωπο και το μαξιλάρι κόκκινη ηλιοκαμένη γη που κατάπινε με λαχτάρα της ψυχής το ουράνιο τόξο.

Ο Κώστας ακόμα στο άνοιγμα της πόρτας με μάτια διάπλατα και κορμί μισοστεκούμενο πρόσμενε.

— Θα 'θελες να μιλήσουμε; Ξέρεις είναι γιατρειά να μιλάς σε κάποιον. Ξαλαφρώνεις όπως η γη που τινάζει απ' τα σπλάχνα της τη λάβα. Άφησε με να δροσίσω τις πληγές σου. Ξέρω πως είναι δικές μου. Εσύ υπομένεις το δικό μου φορτίο αγόγγυστα. Όμως δεν άντεξες άλλο...

Αράδιαζε τις λέξεις μία-μία κι αναρωτήθηκε αν η Χριστίνα τον άκουγε χαμένη στον κόσμο της.

Αργά και με δυσκολία έστριψε προς το μέρος του. Τότε είδε ένα απελπισμένο πρόσωπο. Δεν αναγνώρισε το βλέμμα της και η ανησυχία του μεγάλωσε. Τόσο σκυθρωπή, απόμακρη...

— Τι είναι, Κώστα; Θα ήθελα να μείνω μόνη...

—- Τόσα χρόνια, πρώτη φορά με νιώθεις ξένο και δε μοιράζεσαι μαζί μου ό,τι έχεις... Κάποτε βαδίζαμε μαζί στις ερημιές, ανάμεσα στις παπαρούνες, κυνηγούσαμε ηλιαχτίδες ανάμεσα στα φυλλώματα, κρυβόμαστε φοβισμένοι απ' τους κεραυνούς στις σχισμές των βράχων...

Ανασηκώθηκε, κάθησε στο κρεβάτι, έκρυψε το πρόσωπο της ανάμεσα στα γόνατα της σα φοβισμένο πουλί, σταύρωσε τα χέρια της πάνω στα διπλωμένα πόδια της.

Άκουγε χωρίς να αντιδρά. Τα μέλη της είχαν παραλύσει. Τα 'νιωθε τα λόγια του Κώστα. Τίποτα δεν πέρναγε ξώδερμα κι επειδή την τρυπούσαν κατάστηθα απόμενε βουνή σαν το ηφαίστειο που ζητάει δρόμο.

Όμως έπρεπε να πει την αλήθεια. Τα ψέματα ποτέ δεν σβήνουν τη θλίψη. Αιωρούνται σαν τη σκόνη διάχυτα στην ατμόσφαιρα, δε φαίνονται μα όταν κατασταλάξουν κάτω από τον ήλιο θαμπώνουν μορφές, πράγματα και συναισθήματα. Εξάλλου, πόσο θα κρυβόταν πίσω τους...

— Έχεις δίκιο να αναρωτιέσαι τι μου συμβαίνει. «Είμαι ο άνθρωπος που εμπιστεύεσαι, η ηλιαχτίδα σου, το απάνεμο λιμάνι σου...» Λόγια δικά σου κάτω απ' τα αστέρια, μέσα στον πόνο, στο χάδι της στοργής...

Όμως, Κώστα, νιώθω αδύναμη. Δε στο κρύβω. Σκέφτομαι το μέλλον μας και κατηγορώ τον εαυτό μου. Μήπως σε βοήθησαν με ελπίδες που είναι παραπανίσιες από την αντοχή μου να τις στηρίξω: Μήπως στις πληγές σου είμαι γιατρικό πρόσκαιρο, αυθόρμητο, χωρίς περίσκεψη και βάθος...

— Χριστίνα...

— Σε παρακαλώ, θέλω να ανοίξω την καρδιά μου, όπως έκανες τόσο καιρό εσύ. Δος μου κουράγιο...

Πέρασαν τόσα χρόνια. Ζήσαμε πολλά. Ήμουν κοντά σου κι ήσουν ο άνθρωπος για να νιώθω άνθρωπος. Στη θλίψη σου, στην αρρώστια σου, στο αύριο που με πανικό μαζί και λαχτάρα καρτερούσες, εύρισκα την ουσία της ανθρώπινης ζωής. Είναι εύκολο να την γνωρίζεις μέσα σε πύρινα ηλιοβασιλέματα και σε υποσχόμενες ανατολές.

Όμως κοντά σου έζησα τον ουρανό και την άβυσσο. Τη μια καλοτύχιζα τον εαυτό μου που βρέθηκε πλάι σου και την άλλη έντρομη πάσχιζα να δραπετεύσω απ' τον κλοιό που στένευε γύρω μας. Κάποιες στιγμές έπαιζα μαζί σου ανέμελο παιδί κι άλλοτε η μοναξιά μ' έπνιγε χωρίς να μπορώ να αντισταθώ. Ταξίδευα μέσα σου στρατολογώντας τα λόγια σου, το χαμόγελο σου, τις εκρήξεις σου, τις κινήσεις σου, τη γαλήνη σου. Κι εύρισκα σε σένα το σπάνιο σύντροφο...

— Χριστίνα, πώς μπόρεσες να κλείσεις στην καρδιά σου τόση τρικυμία... Ήξερα ότι η ζωή δίπλα μου ήταν σκληρή ιδίως τον τελευταίο καιρό. Όμως φαίνεται δε διέκρινα τα θολά μηνύματα της κόπωσης. Τι συνέβει όμως σήμερα και ξέσπασες ατέλειωτα, βουβά μέσα σε λυγμούς κι απόγνωση;

Φοβόταν την απάντηση, έτρεμε ότι θα έκλεινε την πόρτα της ελπίδας κι οι στάχτες θα ερήμωναν ολόκληρο το σώμα του. Τα φεγγάρια γι' αυτόν θα ήσαν ματωμένα, ολόγυμνα κι η «καλημέρα» την αυγή θα πέθαινε. Τώρα τις άδειες φούχτες του θα ανταμώνει τις άδειες ημέρες της αναμονής του τέλους.

Κι όταν ο κόσμος τον πλήγωνε, ήξερε ότι ο κόσμος της Χριστίνας ήταν όμορφος. Κι όταν λάσπωναν οι δρόμοι κι ο ορίζοντας έσταζε δάκρυα, είχε τ' αντιστύλι του... Και σαν μετρούσε τις ημέρες της ζωής του, «σήμερα, αύριο, σήμερα, αύριο»... ήξερε ότι θα μάκραιναν σαν υπάρχει η Χριστίνα. «Γιατί όχι, μπορώ να φυτέψω τριαντάφυλλα, να ευωδιάσω μαζί τους την Άνοιξη... Αρκεί να διαβαίνω το γεφύρι κρατώντας τη Χριστίνα...».

— Προχωρούσα στο δρόμο, ανάμεσα στο πλήθος, όπως κάθε φορά, του απάντησε. Προσπαθώντας να περάσω στο απέναντι τετράγωνο είδα κοντά μου ένα παλληκάρι στην ηλικία σου, ανήμπορο, με κόπο να σέρνει τα πόδια του. Προθυμοποιήθηκα να το βοηθήσω και τότε ένιωσα τόσο αμήχανη... «Όχι, κυρία, θα τα καταφέρω, πρέπει να τα καταφέρω». Στάθηκα στη γωνία και τον ακολούθησα με το βλέμμα μου. Έσερνε τα βήματα του, προσπαθούσε να μοιραστεί το ρυθμό και τη βιασύνη των άλλων. Ίδρωνε, στεκόταν, ανάσαινε βαριά κι ένα κύμα ορμής κι οργής φούντωνε το πρόσωπο του. Να τον έβλεπες σκυφτό. σα γέρικη ελιά ενώ δίπλα του αχολογούσαν τα γέλια...

Ετρεξα στο γραφείο, σφάλισα την πόρτα πίσω μου και μια μπόρα ξέσπασε μέσα μου. Σκέφτηκα εσένα, εμένα, τη ζωή μας, την πορεία μας. Δεν αντέχω να σε δω έτσι, να φθινοπωριάζει γύρω μας κι εμείς να πατάμε σε ξερά φύλλα και θα πληθαίνουν και θα μας πνίγουν. Ίσως ήταν λάθος που πορευτήκαμε μαζί. Κάποια στιγμή θα σταθούμε μετέωροι, αδύναμοι ακόμα και να πενθήσουμε για τη νύχτα που έφτασε...

— Μίλα, πόσο όμορφα μιλάς... Ακόμα κι όταν τα μαύρα σύννεφα θρηνούν, ακόμα κι όταν ο ίσκιος της χαράς λιγοστεύει και μιλάς για ταξίδι αγύριστο εγώ αντέχω, γιατί ποθώ τη φωνή σου. Κι όσο χαμηλώνει ο ουρανός και τον τρυπούν τα κυπαρίσσια, η ψυχή μου αντέχει, αντιστέκεται, γιατί έχει το άστρο της...

— Μην προχωράς, με τρελαίνουν τα λόγια σου, μην κρέμεσαι από πάνω μου. Δεν ξέρω, δεν μπορώ, είμαι από σάρκα, μη με βυθίζεις στην επερχόμενη θύελλα της θλίψης. Κρατώ το φως της σκιάς σου και τρέμω μη χάσω καλοκαίρια και χειμώνες που έζησα μαζί σου...

Ο Κώστας σιγά-σιγά ξέφυγε από το όνειρο και κοίταξε κατάματα το απελπισμένο βλέμμα της Χριστίνας. Είχε δίκιο. Είχε στηρίξει πάνω της τόσα πολλά κι οι ωμοί της είχαν γείρει απ' τις ευθύνες. Ένας τρυφερός βλαστός πως να αντισταθεί στη δίνη της ζωής.

Καταλάβαινε το ξέσπασμα της, την οργή, τον πόνο που λιώνει, την ψυχή που λιμνάζει. Το δίλημμα, φοβερό, αδυσώπητο και γι' αυτόν και για εκείνη. Αυτός μόνος, θα σερνόταν πιο χαμηλά στη γη. Ο νόμος της βαρύτητας για τους πονεμένους δεν έχει έλεος- τους τραβάει πιότερο στην άβυσσο και τους γονατίζει, τσακίζοντας την περηφάνια τους...

Εκείνη, βουτηγμένη κάθε, μέρα στο τίποτα, την κενότητα του αύριο, στον τρόμο της επερχόμενης ημέρας. Ήθελε να είναι μαζί του, το ήξερε, όμως πως να πορευτείς με πληγωμένες ελπίδες, με στράτα που υποχωρεί κάτω από τα πόδια σου;

Έπρεπε ο ίδιος να βρει το κουράγιο και να κοιτάξει την αλήθεια κατάματα. Όσο κι αν κομμάτιασε η σκέψη, όμως η αγάπη θέλει δύναμη, πόνο ψυχής...

Οι ημέρες κυλούσαν. Τα κεφάλια σκυμμένα μετέφεραν την ανυπαρξία μιας σπίθας, έστω και μίας για να κρατηθεί η ζεστασιά και η ελπίδα...

Το απόγευμα μουντό, θολός ο ουρανός έτσι όπως απαιτούσαν οι αζήτητες στιγμές. Ο Κώστας είχε αποφασίσει να δώσει τέλος στο μαρτύριο της Χριστίνας και να κάνει ατέλειωτο το δικό του...

— Χριστίνα, κάθησε κοντά μου. Θέλω να μιλήσουμε. Θέλω να μ' ακούσεις ήρεμα, κρατώντας ανοιχτό το μυαλό σου.

— Κι η καρδιά μου; Γιατί θα την αφήσεις μακριά; Δίχως αυτήν δεν ξέρω πώς να ζω...

— Ξεκινήσαμε μαζί. Δυο μονοπάτια που έγιναν δρόμος χωρίς τελειωμό. Ενωθήκαμε σε πίκρες και χαρές τρυγήσαμε το παρελθόν μας με τόση αγάπη και κρυφτήκαμε σε παιδιακίσια λημέρια. Πετάξαμε τα χρόνια από πάνω μας. κλείσαμε τα μάτια και συναντήσαμε τους πρωτινούς μας εαυτούς. Γελάγαμε για τις σκανταλιές μας, κυνηγούσαμε μαζί τις ξεχωριστές στιγμές και φωλιάζαμε ήρεμα ο ένας στα όνειρα του άλλου. Πόσο λυπόσουν, γιατί το συναπάντημα μας αργοπόρησε και πόσο θλιβόμουν. γιατί έχασα όλα αυτά που νοσταλγικά μου διηγόσουν...

Όμως, στην πορεία οι χειμώνες έγιναν τόσο παγωμένοι που οι αναμνήσεις υποχώρησαν. Υπήρχε μόνο το παρόν. Οδυνηρό, αβοήθητο, χωρίς δυνατότητα να το αλλάξουμε. Στην αρρώστια μου εσύ πλάι μου, εγώ μέσα σου να αντλώ ζωή...

Δυσβάσταχτος πια ο χρόνος, κι εγώ, εγωιστής, έβλεπα μόνο εμένα. Κι ήρθε το ξέσπασμα σου, καταιγίδα καλοκαιρινή, για να ταράξει τη σιγουριά μου. Τότε είδα ότι η θέση σου ήταν τόσο δύσκολη, ανυπόφορη, όσο δεν ήταν η αρρώστια μου. Θεέ
μου, άθελα μου σε έκανα συνεργάτη, μέτοχο στο θάνατο, ενώ εκεί πρέπει να βαδίζεις μόνος..

— Μη συνεχίζεις, σε παρακαλώ...

— Όχι Χριστίνα, η αλήθεια τόσο σκληρή μα και τόσο λυτρωτική... Τα σκέφτηκα όλα... Εσένα, εμένα... Τέλος, για σένα το μαρτύριο. Φύγε από κοντά μου. Πρέπει να ζήσεις. Η λέξη λέει τα πάντα. Όσο μένουμε μαζί πληγώνουμε ο ένας τον άλλον. Εγώ σε βλέπω να βυθίζεσαι, κι εσύ να παραλύω... Κι οι δυο σηκώνουμε τους σταυρούς μας. Άφησε με να σηκώσω το δικό μου μέσα στη μοναξιά· πολλές φορές γίνεται ελαφρύτερος... Δεν υπάρχουν λόγια, δάκρυα, πονεμένα μάτια, κυρτωμένο κορμί, αβέβαιο βήμα, χέρια που τρέμουν...

Θα ήθελα να ακούω τη φωνή σου στο τηλέφωνο χαρούμενη, δροσερή, να μου λες για τη ζωή σου που άλλαξε... Τότε κι η δική μου νοερά θα είναι κοντά σου...

— Η καρδιά σου είναι μια πληγή, Κώστα, κι η φωνή σου λαβωμένη. Μου ζητάς να σ' αφήσω. Να πεθάνεις, από αγάπη αβοήθητος, σε μια αρρώστια τυραννική.

— Χριστίνα, την πήρα την απόφαση μου. Πρέπει να χωρίσουμε... Μην κάνεις δύσκολες τις τελευταίες στιγμές μας. Εγώ θα μείνω εδώ μαζί με τις αναμνήσεις μας κι εσύ... γκρέμισε πίσω σου τις σκιές, κοίταξε μόνο μια φορά και φύγε, τώρα. Τώρα που μπορώ και στέκω όρθιος στην εξώπορτα... Να σε δω να χάνεσαι μέσα στο μέλλον...

Είχε πια βραδιάσει. Τα άστρα άναψαν κι η πόρτα είχε σφαλίσει, στέλνοντας τη Χριστίνα μακριά.

Ο Κώστας ακούμπησε αποκαμωμένος το κεφάλι του στο τραπέζι κι αποκοιμήθηκε. Δεν έπεσε στο κρεβάτι. Φοβήθηκε ότι θα έμενε εκεί, παράλυτος κι έρημος, αιώνες ολόκληρους...
Ο Σίμος σηκώθηκε πρωί-πρωί να πάει να μαζέψει το παραγάδι του. Το είχε ρίξει από βραδύς και όπως πάντα ανυπομονούσε να το ξεψαρώσει.

Έκανε καφέ, τον ήπιε γρήγορα καίγοντας τη γλώσσα του και τσιγκλώντας έτσι τη γλώσσα της γυναίκας του, ν' αρχίσει την συνηθισμένη γκρίνια της για τη μανία του για το ψάρεμα.

«Εσύ αγρότης είσαι, νοικοκύρης άνθρωπος, δεν είσαι ψαράς να τρέχεις με όλους τους καιρούς να τσαλαβουτάς πρωί και βράδυ μέσα στη θάλασσα για λίγα ψάρια! Δεν μπορείς να τα αγοράσεις; Δεν λέω, σου αρέσουν πολύ να τα τρως φρέσκα, αλλά πρέπει να τα ψαρεύεις μόνος σου;»

Εκείνος μιλιά, κουφός, ούτε που άκουγε τι του έψελνε εκείνη. Όχι ότι είχε άδικο. Μα αυτό ήτανε μεράκι του, μανία του, ήθελε να πηγαίνει στο ψάρεμα, να παίρνει τη βάρκα του που την είχε περιποιημένη και εξοπλισμένη με όλα τα σύνεργα για κάθε είδους ψάρεμα, και να ξανοίγεται όλες τις εποχές του χρόνου να ψαρεύει, να νιώθει αυτή τη χαρά όταν φέρνει το καλάθι γεμάτο ψάρια, να τα μοιράζει μετά σε γειτόνους και φίλους. Όσα ξεχώριζε για το σπίτι του, καθότανε και τα καθάριζε κιόλα στη θάλασσα, τα έπλενε καλά με το θαλασσινό νερό και τα έφερνε έτοιμα για μαγείρεμα. Άσε που πολλές φορές άναβε φωτιά και τα έψηνε ή ετοίμαζε όλα όσα χρειαζότανε για μια περιποιημένη κακαβιά, όταν είχε πιάσει μεγάλη ποικιλία και φώναζε κάνα δυο φίλους να τα γευθούν μαζί και να πιουν κανένα κρασί παρέα.

Καλός νοικοκύρης με κτήματα και αμπέλια, δεν παραμελούσε τη δουλειά του, μα η μεγάλη του αγάπη ήτανε η θάλασσα και πιο πολύ το ψάρεμα. Εκεί περνούσε τον καιρό του όταν δεν είχε αγροτικές δουλειές. Ούτε καφενείο ήξερε, ούτε χαρτιά, συνηθισμένα πράγματα για ένα κτηματία όταν το χειμώνα δεν υπήρχαν ασχολίες στα κτήματα.

Ο Σίμος στη θάλασσα έβρισκε τη συντροφιά και την ευχαρίστηση του. Τον αναζωογονούσε η αψιά ανάσα της, τον μάγευε το ψιθύρισμα της. Παραδεχότανε ότι το παράκανε καμιά φορά, μα αν είχε και τούτος ένα ελάττωμα, ας ήτανε αυτό...

Σήμερα είχε κι ένα άλλο λόγο που βιαζότανε να πάει να δει αν είχε πιάσει καλό και πολύ ψάρι το παραγάδι του. Τους είχε αφήσει χρόνους και την ευχή της η καλή τους η γειτόνισσα, η μάνα του φίλου του Φώτη. που μεγαλώσανε, μαζί αγαπημένοι σαν αδέλφια από μικρά παιδιά. Δυο σπίτια παρακάτω η κυρα-Βενετία, κάθε φορά που προσπερνούσε την αυλή της να πάει να πάρει τη βάρκα του για ψάρεμα, τον πείραζε.

«Καλή ψαριά, Σίμο, και γυρνώντας μην ξεχάσεις να σταθείς και αποδώ, θα σε πειράξουν να τα φας όλα μόνος σου, μπορεί να σου σταθεί κανένα ψαροκόκαλο στο λαιμό! Θεέ μου και Άγιε Αντώνη μου, φύλαγε! Την ευχή μου νάχεις παιδί, μου! Ο Αγι Αντώνης, ο γείτονας μου να σε φυλάει...»

Αστειευότανε η καλή γειτόνισσα, γιατί δεν είχε παράπονο από την απλοχεριά του Σίμου που πάντα έκανε μία στάση στην αυλή της. και τη φώναζε να της γεμίσει το βαθύ πιάτο με ψάρια, ό,τι και νάπιανε. Και πολλές φορές της άφηνε πιο πολλά απ' όσα πήγαινε στο σπίτι του όπου βαριόντανε να τρώνε, κάθε μέρα σχεδόν, ψάρι και γκρινιάζανε για το διπλομαγείρεμα. Έτσι, ήθελε συμβολικά σήμερα ο Σίμος να φέρει εκείνος τα ψάρια που χρειαζότανε για τη «μακαριά» της κυρα-Βενετίας που τους είχε αφήσει χρόνους και την ευχή της.

Είχε ζήσει μια απλή, γεμάτη ζωή και έφυγε γεμάτη μέρες, αφήνοντας πίσω της όλα της τα παιδιά και τα εγγόνια της και όλους όσους ήσαν μικρότεροι από εκείνη γύρω της, ευχή της και λόγος της καθημερινός. Στο τραπέζι, για να την αποχαιρετίσουν, ήθελε ο Σίμος να στείλει εκείνος το ψάρι που το έθιμο το θέλει να μη λείπει της θάλασσας ο πλούτος όπως και τα προϊόντα της μεγάλης μάνας γης για το συχώριο. Η εποχή ήτανε για πλούσιες ψαριές —μέσα του Γενάρη— παραμονή του Αγίου Αντωνίου που το εκκλησάκι του γιόρταζε σήμερα και είχε αρκετούς προσκυνητές και πουλητάδες τριγύρω στον αυλόγυρο. Καθώς πήγαινε να πάρει τη βάρκα ο Σίμος, σταυροκοπήθηκε, μα δεν ανέβηκε το μικρό ανηφοράκι που οδηγούσε εκεί...

Σε λίγο το παραγάδι του ανέβαινε για τα καλά γεμάτο. Είχε πιάσει πολλά και εκλεκτά ψάρια. Λιθρίνια και μπαλάδες, ένα είδος λιθρινιού πολύ νόστιμο με ροζ-χρυσαφέρνια πτερύγια που τα ξεχωρίζουν από τα λιθρίνια, τσιπούρες και αρκετά μπαρμπούνια. Κάθησε στην ακρογιαλιά, στην λιακάδα τη χειμωνιάτικη, και τα καθάρισε όλα να τα πάει έτοιμα για τηγάνισμα. Τάδωσε χάρισμα για την ψυχή της αγαπημένης γειτόνισσας, να φάνε όλοι και να συγχωρέσουν. Κράτησε λίγα μόνο για μεζέ και μόλις μπήκε στο σπίτι, όπως πλησίαζε το μεσημέρι, ετοιμάστηκε να βάλει το τηγάνι στη φωτιά. Όταν ετοίμαζε μόνος του τον ψαρομεζέ, άναβε τη φωτιά στην αποθήκη πλάι στο σπίτι του, όπου είχε στήσει μία πρόχειρη κουζινούλα. Είχε κάρβουνα και συσκευή υγραερίου, το ντουλάπι όπου έβαζε το αλεύρι για το τηγάνισμα, το αλάτι και τα σκεύη του. Εκτός από τη σχάρα και το τηγάνι, την κατσαρόλα για τις ψαρόσουπες, τις κουτάλες και τις πηρούνες, τους δίσκους για το αλεύρωμα των ψαριών και τις πιατέλες για να τα σερβίρει και να τα πάει στο σπίτι έτοιμα να τους φιλέψει, χωρίς να κουράσει κανέναν και να μυρίζει η ψαρίλα και η τηγανίλα όλη μέρα... Η Άννα. η γυναίκα του, και οι κόρες του το χαίρονταν, γιατί τις βόλευε να κάνει εκείνος το κέφι του, και εκείνες να γλυτώνουν πολύ κόπο...

Έτσι, μόλις έφθασε ο Σίμος, στρώθηκε στη δουλειά. Έβαλε να στραγγίσουν τα μπαρμπούνια και τον μεγάλο μπαλά που είχε να τηγανίσει και μπήκε στο σπίτι να πλυθεί και να τους πει να βάλουν το τραπέζι, γιατί σε λίγο θα ήσαν έτοιμα. Αφού έγινε η σχετική γκρίνια και η άρνηση για τα ψάρια που τα βαρεθήκαμε να τα τρώμε κάθε μέρα, και μεις θα φάμε κοκκινιστό με πουρέ που έκανε η μαμά, εκείνος κούνησε το κεφάλι χαμογελώντας με κατανόηση και έφυγε για να πάει να τηγανίσει. Κάθε φορά τα ίδια έλεγαν και μετά πέφτανε με τα μούτρα και δεν αφήνανε ούτε κεφάλι. Τι να αφήσεις, το κεφάλι, ειδικά από το μπαρμπούνι;

«Να αυτό», όπως έλεγε ο παππούς, «δεν το τρώνε οι γάτες..

«Γιατί, παππού, δεν τους αρέσει;»

«Πως να το φάνε, που δεν το αφήνουν ποτέ οι άνθρωποι, γιατί είναι ο πιο καλός μεζές!»

Το πιο νόστιμο κεφάλι από όλα τα ψάρια, εκτός από το φαγκρί, που κάνει την πιο ωραία ψαρόσουπα και το κάθε μάγουλο του είναι μια μερίδα εκλεκτού μεζέ... Αυτά σκεφτότανε ο Σίμος καθώς τηγάνιζε και μόλις έβγαλε το πρώτο μπαρμπούνι καλοτηγανισμένο και ροδοκόκκινο, το άφησε για λίγο να κρυώσει και μόλις πιανότανε, άρχισε να το ξεκοκαλίζει. Τι νοστιμιά ήταν αυτή... Μοσχοβολούσε θάλασσα, φύκια, φρεσκάδα! Τότρωγε απολαμβάνοντας τη μοναδική γεύση του, λες και πρώτη φορά είχε φάει ψάρι. Είχε και το νου του μην κάψει τα άλλα σαν μερακλής που ήταν στο τηγάνισμα.

Μόλις τέλειωσε και ετοιμαζότανε να φωνάξει την κόρη του να πάρει την πιατέλα για το τραπέζι, κατάπιε το τελευταίο κομμάτι από το μπαρμπούνι βιαστικά. Δεν έδωσε σημασία, ξερόβηξε λίγο και νόμισε ότι θάταν κάποιο ψιλό ψαροκόκαλο που θα πήγε κάτω. Αν είχε καταπιεί ψιλά ψαροκόκαλα όλα του τα χρόνια! Καθίσανε στο τραπέζι να φάνε μα ο Σίμος δεν μπορούσε να καταπιεί.

Κάθε φορά που κατέβαινε η μπουκιά στο λαιμό του, ένα τσίμπημα φαρμακερό του τρυπούσε το λαιμό. Έβηξε, ξερόβηξε, ήπιε νερό, έφαγε σκληρό ψωμί, πουρέ που δεν τον έβαζε στο στόμα του σε άλλη περίπτωση, χωρίς κανένα αποτέλεσμα.

Έκανε, όλα τα γιατροσόφια που του είπε η γυναίκα του, που είχε πανικοβληθεί βλέποντας τον να μην μπορεί να καταπιεί, χωρίς να πονάει. Έβαλε τον καθρέπτη-φακό να δει βαθιά μέσα στο λαιμό του, που είναι το φαρμακερό αγκάθι, τίποτα...

Ο Σιμός ένιωθε ένα μικρό πανικό μα σκεφτόταν:

«Εγώ μια ζωή τρώω ψάρια, με τσιμπάει, κανένα ψαροκόκαλο, αλλά με λίγο νερό ή ψωμί, μπουκιά ξερή, πάει κάτω. Τώρα τι έγινε:»

Προσπάθησε να το ξεχάσει, πήγε στο ξόδι της κυρα-Βενετίας και όλο θυμότανε που τον πείραζε ότι άμα δεν καταθέσει τα διόδια-ψάρια για το δικό της μεζέ, θα του καθόταν κανένα στο λαιμό!!! Εκείνη όμως του τόλεγε για αστείο και πάντα τον σταύρωνε με την ευχή της, και εκείνος την είχε σαν την μάνα του. Ήπιε τον καφέ που του φάνηκε πιο πικρός απ' όσο ήτανε, και φαινότανε τόσο μελαγχολικός και πονεμένος όσο και ο αδελφικός του φίλος ο Φώτης. Άφησε τη γυναίκα του να βοηθήσει στο τραπέζι της «μακαριάς» και κείνος ξεκίνησε για το σπίτι με το ψαροκόκαλο να του τριβελίζει το λαιμό και να τον γεμίζει πόνο και πανικό μαζί.

Περνώντας είδε στο ανηφοράκι το εκκλησάκι του Αγίου Αντωνίου φωτισμένο από τα κεριά των προσκυνητών.

«Άγιε Αντώνιε μου» προσευχήθηκε σιωπηλά, «κάνε το θαύμα σου να φύγει, το ψαροκόκαλο από το λαιμό μου και λαμπάδα στο μπόι μου θα σου ανάψω αύριο στη γιορτή σου. Περνάω τόσα χρόνια από την πόρτα σου μπροστά και δεν έρχομαι να σου ανάψω ένα κερί, μα να ξέρεις, κουρασμένος είμαι από το ψάρεμα, και βαριέμαι να ανεβώ τον ανήφορο. Συγχώρεσέ με, μη με ξεσυνερίζεσαι και βοήθησε με να σκεφτώ πως θα βγάλω αυτό το βάσανο από το λαιμό μου».

Του φάνηκε ότι ξαλάφρωσε λίγο που είπε το κρίμα του, την παράλειψη του να περνάει δυο βήματα από το κατώφλι του Αγι Αντωνίου και να μην μπαίνει μέσα. Το αγκάθι στο λαιμό του τον πονούσε όσο περνούσε η ώρα και πιο πολύ.

Είδε ένα μικρό πωλητή που πουλούσε καραγκιοζάκια με αστείες μουρίτσες. Θυμήθηκε τις γκριμάτσες ενός παλιάτσου που είχε δει κάποτε σε ένα τσίρκο. Τούρθε μία σκέψη. Αν έκανε μερικές κινήσεις και γκριμάτσες σαν του παλιάτσου, μήπως τον βοηθούσε να ανέβει το ψαροκόκαλο πιο πάνω από εκεί που είχε σκαλώσει...

«Αλλιώς πρέπει να πάω στο γιατρό να μου το βγάλει πριν με πνίξει αυτό».

Μια αγωνία, μια αίσθηση συμφοράς τον είχε καταλάβει... Άρχισε να κάνει ασκήσεις με τη γλώσσα του και τις γκριμάτσες που νόμιζε ότι θα τον βοηθούσαν. Για μια στιγμή ένιωσε το αγκάθι νάρχεται πάνω. Πήρε θάρρος και έκανε ακόμη μια προσπάθεια, και το αισθάνθηκε να βγαίνει. Το έπιασε και όταν το είδε πόσο μεγάλο και αγκυλωτό σαν αγκρίστρι ήτανε, έκανε το σταυρό του. Του 'ρχότανε ολόκληρος άνδρας να ξεσπάσει σε κλάματα, τόσο πολύ είχαν σπάσει τα νεύρα του...

Κατέβασε —μόλις μπήκε στο σπίτι του— το καντήλι από τα εικονίσματα και το άναψε. Τύλιξε το ψαροκόκαλο σ' ένα χαρτάκι για να το δείξει στους δικούς του, γιατί μπορεί να νόμιζαν ότι έλεγε υπερβολές για το πόσο επικίνδυνο και αγκιστρωτό ήτανε. Και ξεκίνησε την ανηφόρα για τον Άγιο Αντώνιο που είχε κάνει το θαύμα του από βραδύς της γιορτής του. Ένα θαύμα για κείνον. Μπήκε στο μισοφωτισμένο με τα κεριά των πιστών εκκλησάκι, το ταπεινό, που στους τοίχους του τους ποτισμένους με το μοσχολίβανο χαμογελούσαν οι Άγιοι, και γονάτισε μπροστά στην εικόνα του σεβάσμιου γέροντα με τη μακριά γενειάδα που ήτανε ο Άγιος Αντώνιος. Έμεινε ώρα πολλή εξουθενωμένος χωρίς να σκέφτεται τίποτε, αλλά γεμάτος ευγνωμοσύνη στη δύναμη της προσευχής και της θείας φώτισης. Δε θα ξεχνούσε ποτέ να ανάβει το κεράκι του στον Άγιο και δεν θα βαριότανε να ανεβαίνει τον ανήφορο που τον έφερε πάλι στη ζωή, θυμήθηκε την ευχή της καλοσυνάτης γειτόνισσας του:

«Ο Θεός και ο Άγιος Αντώνιος ο γείτονας μου να σε φυλάει, παιδί μου».

Και από τότε ένα μικρό χρυσό ψαροκόκαλο λάμπει καθώς κρέμεται από τη χρυσή αλυσιδίτσα του πάνω στην απλή, μαυρισμένη από το χρόνο, εικόνα του Αγίου Αντωνίου. Θυμητάρι, τάμα κι ευχαριστία στον Άγιο που τον φώτισε στη δύσκολη στιγμή του.


Πως μπορείς να ξεγελάσεις αυτά τα πανέξυπνα μάτια; Το σπινθηροβόλο βλέμμα, που δεν αφήνει περιθώρια διαφυγής, ερεύνησε σχολαστικά, από πάνω έως κάτω, για άλλη μια φορά τον νεαρό άντρα.

«Πανύψηλος!» σκέφτηκε ο Βασίλης. Στην ηλικία των οκτώ χρόνων πολλές φορές τα αγόρια μεγαλοποιούν τα πράγματα. Είναι τότε που παλεύουν με τους γίγαντες και τα θεριά, και μαζί με τον Δον Κιχώτη υπερασπίζονται την τιμή της Δουλτσινέας τους, αλλά και όποιου άλλου τύχει. Αυτή του όμως η κρίση ήταν τελείους αντικειμενική. «Πανύψηλος».

— «Καλή σου μέρα», είπε ο ...πανύψηλος και ο Βασίλης, τεντώνοντας το σώμα του σαν αιλουροειδές έτοιμο να επιτεθεί, απάντησε κοφτά «γεια».

— «Πώς και κάθεσαι μόνος σου εδώ στα βράχια;» ρώτησε ο νεαρός άντρας. «Γιατί δεν παίζεις με τα άλλα παιδιά;» συνέχισε.

— «Δεν βλέπεις ότι ψαρεύω;» απάντησε κοφτά ο Βασίλης. «Γιατί νομίζεις ότι το κρατώ αυτό;» συνέχισε δείχνοντας στον άντρα το καλάμι του. «Νομίζεις ότι θα ρουφήξω την θάλασσα;»

— «Εντάξει φίλε μου, εντάξει» είπε με ήρεμη και γλυκιά φωνή ο άντρας.

— «Μη με λες φίλο σου γιατί δεν είμαι. Εγώ δεν είμαι φίλος κανενός».

Ο πικρόχολος και ειρωνικός τόνος της φωνής του Βασίλη διαπέρασε την ψυχή του άντρα. Η επόμενη κίνηση του, όμως, ήταν αυτή που κυριολεκτικά χτύπησε την πόρτα της καρδιάς τον μικρού. Ο ξένος κάθησε ήρεμα δίπλα του στον βράχο.

— «Με λένε Μιχάλη και έχεις δίκιο. Δεν είμαστε φίλοι, θα μπορούσαμε όμως να γίνουμε. Έτσι δεν είναι;»

— «Δεν είμαι φίλος κανενός. Δεν τα είπαμε αυτά: Δεν θέλω, βρε παιδί μου».

— «Ξέρω πολλά κόλπα να σου δείξω για να πιάνεις μεγάλα ψάρια», είπε ο Μιχάλης κοιτάζοντας το μικρό, άδειο πανεράκι του αγοριού. Του πήρε το καλάμι από το χέρι και, βάζοντας ένα περίεργο δόλωμα στην άκρη του αγκριστιού, το έριξε στη θάλασσα. Μέσα στα επόμενα τρία λεπτά ο Βασίλης ούρλιαζε από την χαρά του ανεβάζοντας ένα ψάρι που το βάρος του σίγουρα ξεπερνούσε το μισό κιλό.

— «Τι είσαι 'συ βρε παιδάκι μου; Καλό! Πολύ καλό!» τσίριξε.

Και κει που γύριζε προς το μέρος του είδε τον άντρα να περπατάει στα βράχια και ν' απομακρύνεται. Σήκωσε το χέρι του και του φώναξε: «Γεια σου, Μιχάλη. Ευχαριστώ».

— «Γεια σου φίλε μου, Βασίλη», είπε ο Μιχάλης κουνώντας και αυτός το χέρι του. «Αύριο πάλι την ίδια ώρα».

Τι νύχτα ήταν κι αυτή; Τα μάτια του Βασίλη ούτε για δέκα λεπτά δεν μπόρεσαν να κλείσουν. «Μήπως δεν ακούσω το ξυπνητήρι; Μήπως δεν προλάβω; Ευτυχώς που τελείωσε το σχολείο! Και το δόλωμα; Πού το είχε τόση ώρα και 'γω δεν το είδα;»

Χιλιάδες ερωτηματικά πλημμύριζαν το μυαλουδάκι του ώσπου, επιτέλους ξημέρωσε. Ο Μιχάλης! Μπορεί και να τον έκανε φίλο του. Μπορεί! Ξεκίνησε κρατώντας στο χέρι τα σύνεργα του. Έκατσε στον γνωστό βράχο και περίμενε.

— «Καλημέρα, φίλε μου», είπε ο Μιχάλης.

— «Καλημέρα» απάντησε ο Βασίλης γεμάτος ενθουσιασμό. «Πάλι δεν τον άκουσα να έρχεται» σκέφτηκε ο μικρός.

— «Έτοιμος!» είπε ο Βασίλης δείχνοντας στον νέο του φίλο τα σύνεργα του ψαρέματος. «Έφερα και σακούλες πολλές μαζί μου. Σήμερα θα πιάσουμε χίλια ψάρια!»

— «Σήμερα θα πιάσουμε δύο ψάρια, ένα για την γιαγιά σου και ένα για σένα. Και μετά θα σε ταξιδέψω» είπε ο Μιχάλης.

— «Η γιαγιά μου δεν με αφήνει να φύγω, είπε γρήγορα ο μικρός.

Το γαλήνιο χαμόγελο που απλώθηκε στο πρόσωπο του Μιχάλη θύμιζε τα μικρά κύματα που σκάνε στην άκρη του γυαλού τώρα που δεν φυσάει. «Και για που;» ρώτησε αμέσως μετά ο πιτσιρίκος όλο περιέργεια. Αμέσως όμως άρχισε να ουρλιάζει με χαρά. «Καλέ καβούρια μαζί! Καλέ τρέχουνε, δηλαδή κολυμπάνε. Κάνουν σαν να παίζουν μπάλα. Ε, δεν ξέρω πια τι κάνουν, αλλά, πάνε πολύ γρήγορα! μα τι γίνεται εκεί κάτω; Να ένα ψάρι σαν αυτό που πιάσαμε χτες!» Σταμάτημα δεν είχε το στόμα του.

Ο Μιχάλης έβαλε το χέρι του μέσα στο νερό και το ψάρι πλησίασε.

— «Το χαϊδεύεις! Δεν το πιστεύω! Σε αφήνει και το χαϊδεύεις!» φώναξε έξαλος από χαρά ο μικρός φίλος μας. «Τώρα έκανες και το ψάρι φίλο σου. Μα τι είσαι 'συ βρε Μιχάλη μου! Τι είσαι εσύ;»

Με μια ελαφριά κίνηση ο Μιχάλης έπιασε το χέρι του μικρού Βασίλη και το έβαλε δίπλα στο δικό του μέσα στο νερό.

— «Σκέψου πως τούτο 'δω το ψάρι είναι πράγματι ένας φίλος σου, και άφησε να περάσει μέσα από το χέρι σου όλη η αγάπη που νιώθεις γι' αυτό» του είπε. Και το ψάρι ακούμπησε το μικρό χεράκι που έτρεμε πού και πού γιατί είναι γεγονός πως φοβήθηκε λίγο στην αρχή, αλλά στην αρχή μόνο, πριν πιάσει το ...σκυλόψαρο, όπως είπε αργότερα στα άλλα παιδιά.

Τι τυχερός που ήταν που είχε φίλο του το Μιχάλη! Ποτέ δεν είχε νιώσει ξανά έτσι για άνθρωπο. Τόσες μέρες τώρα κάνανε μαζί χιλιάδες πράγματα. Χαιρετούσαν τα ψάρια του βράχου τους και μετά ο Μιχάλης τον ...ταξίδευε. Ταξίδεψαν στο κύμα, στο θαλασσινό αγέρι, έμαθε ν' ακούει τα μυστικά που του ψυθίριζε ο άνεμος, να παίρνει μηνύματα που του έστελναν τα φουσκωμένα πανιά των καραβιών αλλά και οι φωνές των γλάρων. Τις άκουγε κι αυτές. Και τώρα που ήξερε την γλώσσα τους, δεν του έφερνε πονοκέφαλο η λαλιά τους. Καταλάβαινε πότε το αρσενικό φώναζε το ταίρι του και θαύμαζε τα ωραία και ιδιόρυθμα τραγούδια τους. Γιατί έτσι είπε ο Μιχάλης. Όλη η πλάση ξέρει να λέει τραγούδια. Τραγουδάνε στον θεό, ταπεινό «ευχαριστώ» για την ύπαρξη τους, τραγουδάνε στον Ήλιο που τα ζεσταίνει και τους δίνει ενέργεια, τραγουδάνε στην φύση και στον άνεμο για την ευγένεια που τους δείχνει αλλά και την κατανόηση. Και τραγουδάνε και στην ψυχή του Βασίλη. Ποτέ δεν θα μπορούσε να πιστέψει ότι ολόκληρη η πλάση μπορεί να του τραγουδήσει. Όμως ο Μιχάλης έτσι είπε. Και ο Μιχάλης ξέρει τα πάντα— Και δεν λέει ποτέ, μα ποτέ, ψέματα! Είναι σίγουρος ο μικρούλης μας ότι ο καλός του φίλος, ο Μιχάλης, θα κρατήσει τον λόγο του. Του υποσχέθηκε πως όσο σκέφτεται και λειτουργεί με γνώμονα την αγάπη θα είναι πάντα μαζί του.

Πόσο χαίρεται που έχει φίλο του τον Μιχάλη! Για τίποτα, μα για τίποτα στον κόσμο δεν θα ήθελε να τον χάσει. Γι' αυτό θα θυμάται και θα αναγνωρίζει πάντα το τραγούδι του γλάρου, τα μυστικά του ανέμου και των φουσκωμένων πανιών, το τραγούδι της φύσης στον Πλάστη αλλά, κυρίως, το δικό του τραγούδι, το τραγούδι της Αγάπης που του έμαθε ο Μιχάλης, ο φίλος του ο Μιχάλης που τόσο ξαφνικά και αναπάντεχα μπήκε μέσα στην ζωή του και φώτισε κάθε σκοτεινή γωνιά της μικρής καρδούλας του με ένα υπέροχο και γλυκό φως, το φως που αποκτά κάθε καρδιά όταν διδάσκεται επιτέλους το Μάθημα της Αγάπης!


Ο χρόνος συνεχίζοντας το αιώνιο και ακούραστο ταξίδι του μας αφήνει πίσω του να ζούμε με τις νοσταλγικές αναμνήσεις μας.
Αλοίμονο όμως στον άνθρωπο, που δεν έχει αναμνήσεις.

Αλοίμονο σ' αυτόν, που τα παιδικά του βιώματα έμειναν κάπου, πολύ μακριά ξεχασμένα.

Αλοίμονο σ' εκείνον, που οι πρώτες του αναμνήσεις δεν έρχονται να ταράξουν τα στάσιμα νερά της λήθης.

Αλοίμονο αν οι νοσταλγικές αναδρομές δεν έρθουν σαν μυροβόλο αεράκι να σε δροσίσουν και να σε αναζωογονήσουν.

— Ε, κουρασμένε από τη ζωή στρατοκόπε, σταμάτα για λίγο στο διάβα σου και θυμήσου το τότε!

Άφησε τις παιδικές σου αναμνήσεις σαν μαγευτικές νεράιδες να χορέψουν για λίγο μπροστά σου στο δικό τους ρυθμό.

Νιώσε τη ζωογόνο αύρα των χρόνων εκείνων και κάνε το ρυτιδωμένο από τα βάσανα της ζωής πρόσωπο σου να γαληνέψει.

Τα τωρινά σου κλειστά χείλη ας δώσουν τη θέση τους σ' ένα αγνό διάπλατο μειδίαμα.

Προσπάθησε να ξανανιώσεις και να γίνεις πάλι παιδί έστω με τη σκέψη.

Έτσι κι εγώ βυθίζοντας τη σκέψη μου στο απέραντο περιβόλι των αναμνήσεων και τι δεν θυμάμαι...

Δεν ξέρω γιατί, κάθε χρόνο τέτοια εποχή, Σεπτέμβριο μήνα, με το άνοιγμα των σχολείων, μου έρχεται στο νου αυτή η θύμηση.

Η ιστορία αυτή, που είναι προσωπική μου εμπειρία, συνέβη πριν πολλά χρόνια, τότε που τα παιδιά αμέριμνα και ξυπόλητα, ξέγνοιαστα και πεινασμένα γυρνούσαν
στις γειτονιές, στους δρόμους και στα χωράφια, χωρίς τους φόβους και του κινδύνους, που διατρέχουν τα σημερινά παιδιά.

Τότε, που τα χρόνια εκείνα ήσαν τόσο πλούσια σε... φτώχεια!

Έτυχε να είμαι το μεσαίο παιδί μιας πολυμελούς οικογένειας και όταν ερχόταν ο «άγιος Σεπτέμβριος» κάθε πρωί τα μεγαλύτερα αδέρφια μου έφευγαν για το σχολείο.

Δεν πέρασαν πολλές ημέρες και η ζήλια φώλιασε μέσα μου.

— Γιατί να μην πηγαίνω κι εγώ μαζί τους; Αγράμματη θα έμενα: Η λέξη «σχολείο» με σαγήνευε και με τραβούσε σαν πόλος έλξης.

Δεν άργησα να βάλω σ' εφαρμογή το σχέδιο μου και ψάχνοντας βρήκα ένα παλιό αναγνωστικό της Α' τάξης, κάπου παραπεταμένο.

Το περιφρονημένο και χιλιοταλαιπωρημένο εκείνο βιβλίο ήταν για μένα ο κόσμος όλος. Ήταν το αλφαβητάριο της εποχής εκείνης.

Τα εξώφυλλα του ήσαν σχισμένα. Μέσα του, όμως, υπήρχαν όλα τα γράμματα, όλες οι λέξεις, όλες οι σοφίες του κόσμου, όλες οι επιστήμες, που θα με ανέβαζαν στον ουρανό.

Με τον ανεκτίμητο αυτό θησαυρό μου υπομάλης ξεκίνησα μια ημέρα χοροπηδώντας και τραγουδώντας για το σχολείο.

Νόμιζα πως ο ναός του πνεύματος με περίμενε για να μου δώσει τα φώτα του. Πότε έφθασα, δεν το κατάλαβα. Πρόφθασα πριν χτυπήσει το κουδούνι για την πρωινή προσευχή και χάθηκα σε ένα πλήθος από παιδιά. Ακολουθώντας τα πιο μικρά μπήκα κι εγώ εντελώς ανέμελα στην αίθουσα Α! και Β! Τάξης και επειδή ήμουν μικρή και κοντούλα, για να μην μου ξεφεύγει τίποτα, κάθησα στο πρώτο θρανίο. Τα θρανία της εποχής εκείνης ήσαν ξύλινα και μεγάλα, ώστε να κάθονται τέσσερα παιδιά.

Σπρώχνοντας με προς την άκρη βρέθηκα με το ένα πόδι στο θρανίο και το άλλο να πατά στο τσιμεντένιο δάπεδο. Καθόλου δεν με πείραζε αυτό. Αρκεί που ήμουν κι εγώ εκεί στο ναό της σοφίας, αρκεί που θα μάθαινα κι εγώ γράμματα. Στους ουρανούς πετούσα και αναλογιζόμουν το μεσημέρι που θα γύριζα στο σπίτι μου φορτωμένη με τόσες γνώσεις.

Δεν άργησε να μπει η δασκάλα, που μπροστά μου φάνταξε σαν γίγαντας, αν και ήταν κοντή, αλλά για μένα ήταν το ίνδαλμά μου, ήταν ο ζωοδότης Ήλιος, που θα φώτιζε τη ζωή μου.

Το έμπειρο μάτι της στράφηκε επάνω μου (αφού τα μαθήματα είχαν ξεκινήσει μερικές ημέρες πριν) και με ύφος λίγο γελαστό, λίγο αυστηρό με ρώτησε:

— Τι θέλεις, εσύ, εδώ; Γιατί ήρθες;

— Ήρθα να μάθω γράμματα, ήταν η απάντησή μου.

— Μα είσαι μικρή και δεν είσαι γραμμένη στο Μαθητολόγιο. Του χρόνου θα έρθεις κανονικά. Δεν βλέπεις που δεν χωράς και κινδυνεύεις να πέσεις από το θρανίο;

(Λες και με ένοιαζε εμένα αν ήμουν ή δεν ήμουν γραμμένη στο Μαθητολόγιο ή αν θα έπεφτα από το θρανίο).

— Αφού όμως ήρθες, κάθησε για σήμερα. αλλά αύριο να μην έρθεις.

Θα πρέπει να σημειωθεί ότι τότε δεν λειτουργούσαν νηπιαγωγεία και τα παιδιά πρωτοπήγαιναν στο σχολείο στα έξι τους χρόνια. Κι εγώ, δυστυχώς, τότε ήμουν πέντε ετών.

Τι έμαθα την πρώτη ημέρα δεν θυμάμαι. Εκείνο όμως που δεν ξεχνώ ποτέ μου είναι ότι κατά την επιστροφή μου στο σπίτι δεν πατούσα στη γη, νόμιζα πως είχα φτερά και πετούσα στον αέρα, είχα γίνει ουρανοβάμων. Μάλιστα το απόγευμα εκείνο με κλάματα υποχρέωσα τη μητέρα μου να μου φτιάξει μια τσάντα από πανί, που το ύφαινε τα βράδια και τις νύχτες στον αργαλειό, για να ντύσει παιδιά και σπίτι.

Τώρα η χαρά μου ήταν ανείπωτη και η αγάπη μου για το σχολείο κορυφώθηκε, αφού μέσα σ' εκείνη την πάνινη τσάντα με τα δυο χερούλια θα στέγαζα τα άρματα μου, βιβλίο, μολύβι, τετράδιο.

Εκεί μέσα θα ήταν προστατευμένα τα όπλα μου, όλα μου τα μικρά παιδικά όνειρα και δεν θα επέτρεπα σε κανένα να μου τα πειράξει.

Αναλογίζομαι ότι αν έκανε την παρουσία της τώρα εκείνη η πάνινη τσάντα, με πόση περιφρόνηση θα την κοιτούσαν οι σημερινές υπέροχες σχολικές σάκες.

Μάλιστα σκόπευα σε λίγες ημέρες να ζητήσω από τους γονείς μου να μου αγοράσουν και πλάκα με κοντύλι. Στη μια γραμμωτή επιφάνεια της πλάκας θα έγραφα γραμματάκια, λεξούλες και αριθμούς. Στην άλλη επιφάνεια θα ζωγράφιζα... λουλούδια, παιδάκια, σπίτια, δέντρα, ό,τι μου ερχόταν στον νου. Όλον τον κόσμο θα ζωγράφιζα, αφού μάλιστα θα είχα την πολυτέλεια να δέσω και σφουγγάρι με μια κλωστή στην πλάκα. Έτσι, θα έγραφα και θα έσβηνα όλα τα καλά, που έδωσε ο Θεός στον κόσμο. Άραγε, θα μου αγόραζαν εύκολα άλλο κοντύλι όταν σωνόταν; Και η φαντασία μου οργίαζε.

Γεμάτη όνειρα, φορτωμένη με ελπίδες και τρισευτυχισμένη έπεσα να κοιμηθώ με την τσάντα δίπλα στο προσκέφαλο μου. Έπρεπε να την προστατεύσω. Τόσα έκρυβε για μένα!

Ατέλειωτος αιώνας μου φάνηκε η νύχτα εκείνη!

Την επόμενη ημέρα δεν έφυγα μόνη μου για το σχολείο, αλλά μαζί με τα μεγαλύτερα αδέλφια μου, τα οποία με πείραζαν και με μάλωναν να γυρίσω πίσω στο σπίτι. Εγώ, όμως, βιαζόμουν και στα άλλα παιδιά να δείξω την καινούργια μου τσάντα, αλλά και στη δασκάλα να πρωτοτυπήσω.

Η προειδοποίηση της να μην ξαναπάω εκεί, που αυτή ιερουργούσε, καθόλου δεν με άγγιζε. Αφού δεν χωρούσα στο θρανίο, υπήρχε κι άλλος τρόπος να χωρέσω στην αίθουσα διδασκαλίας.

Οι μικροί πολλές φορές σοφίζονται πράγματα τολμηρά, που ίσως δεν μπορούν να τα φανταστούν οι μεγάλοι, γιατί τους διέπει η λογική.

Έτσι κι εγώ, με το πεντάχρονο μυαλό μου, σκέφθηκα να πάρω μαζί μου ένα ωραίο σκαμνάκι, που είχαμε στο σπίτι μας για να κάθονται τα μικρότερα αδέλφια μου.

Κατά τη διαδρομή μου φάνηκε τόσο ελαφρό, αν και πρέπει να αγκομαχούσα, γιατί η απόσταση ήταν αρκετή. (Τότε τα παιδιά πήγαιναν με τα πόδια στο σχολείο και όχι με αυτοκίνητο).

Μπαίνοντας στην τάξη τοποθέτησα το μικρό κάθισμα μου στο εμπρός μέρος του ενός διαδρόμου, που σχημάτιζαν τα ογκώδη θρανία. Ήθελα, βλέπεις, να είμαι και μπροστά για να βλέπω στον πίνακα και ν' ακούω ό,τι πιο ωραίο θα μπορούσε να προσφερθεί κατά τη διδασκαλία.

Έλα όμως που τώρα συγκέντρωσα πιο πολύ την προσοχή της κυρα-δασκάλας και της άναψαν τα λαμπάκια;

Αγρίεψε, νευρίασε, κοκκίνησε και σαν μαινόμενος ταύρος, με τεντωμένη την καρωτίδα της, γιατί ήταν αδύνατη, όρμησε επάνω μου και μου έβαλε τις φωνές.

— Πάλι ήρθες; Δεν σου είπα χθες να μην ξανάρθεις;

Ζαρωμένη στη θέση μου άρχισα να ψελλίζω.

— Κυρία, έφερα και το σκαμνάκι μου και δεν θα πιέζω τα παιδιά στο θρανίο. Σας παρακαλώ, αφήστε με κι εμένα να μάθω γράμματα. Κοιτάτε, έχω και τσάντα.

Δεν ξέρω τι την έκανε κι άρχισε να γλυκαίνει τον τόνο της φωνής της.

— Μα, παιδί μου, είσαι άγραφη και ο νομός δεν σου επιτρέπει να έρχεσαι στο σχολείο, θα έρθεις του χρόνου, που θα γίνεις έξι ετών. Τώρα δεν μπορείς.

— Ε, τότε να γραφτώ. Τόλμησα και απάντησα.

— Δεν γίνεται, δεν γράφονται παιδιά τόσο μικρά, σαν εσένα. Απαγορεύεται, κατάλαβες;

Τι να καταλάβει ένα παιδί της ηλικίας αυτής και νόμους και ποια λογική μπορεί να έχει; Μόνο το δικό του θέλει να γίνεται.

— Έπειτα, με εμποδίζεις. Δεν μπορώ να περάσω στον διάδρομο και να ελέγξω τι γράφουν τα παιδιά. Πάλι αγρίεψε.

Σαν κοφτερός αμφίστομος πέλεκυς έπεσε πάνω στο κεφάλι μου η βροντερή φωνή της. Κι εγώ, που περίμενα η καλή μου δασκάλα να προσέξει το πρωτότυπο κάθισμα μου, την ωραία μου τσάντα και να πει δυο καλά λογάκια, εισέπραξα φωνές και απειλές.

Πρέπει να κατάλαβε την αμηχανία, τη μεγάλη στενοχώρια και την αβάσταχτη πίκρα μου, (ένα παιδί δεν κρύβει εύκολα την αλλαγή της συναισθηματικής του κατάστασης) και σε χαμηλότερους τόνους φωνής μου λέει:

— Ε, άντε, αφού ήρθες και σήμερα μείνε, μόνο τράβηξε το σκαμνί σου στην άκρη, για να μπορώ να περνώ. Αύριο όμως δεν θα έρθεις. Πρόσεξε καλά. Άκουσες τι σου είπα; Εντάξει;

Σιωπή προς απάντηση. Τι να έκανα; Μπορούσα ν' αντιταχθώ;

Αύριο είναι μια άλλη ημέρα. Έχει ο Θεός. Κάτι θα σκεπτόμουν.

Με συγκρατημένη αισιοδοξία που θα παρέμενα κι αυτή τη φορά, παρακολούθησα ό,τι έλεγε κοιτάζοντας την κατάματα, για να μην μου ξεφύγει τίποτα. Ας με μάλωσε. Εγώ την λάτρευα, την έβλεπα σαν επίγεια θεά. Αυτή, γιατί με έδιωχνε;

Όταν μεγάλωσα κατάλαβα πως η δασκάλα έκανε πολύ σωστά τη δουλειά της, ο νόμος ήταν σαφής κι εγώ δεν είχα καμιά θέση στο σχολείο τη χρονιά εκείνη.

Τότε τι μπορούσα να καταλάβω από νόμους;

Έλα όμως που δεν το έβαζα κάτω εύκολα;

Από μικρή δεν απελπιζόμουν σε κάθε αποτυχία.

Ανάλογα με τις δυνάμεις μου και με την πενιχρή παιδική μου ευστροφία, αμυνόμουν, αντιδρούσα, προσπαθούσα κι αν χρειαζόταν παρέμενα μάχιμη στην πρώτη γραμμή.

Όλη τη νύχτα δυο δυνατές φωνές πάλευαν μέσα μου, πασχίζοντας ποια θα βγει νικήτρια.

— Θα ξαναπάς; Δεν φοβάσαι τις φωνές και τις απειλές;

— Γιατί δείλιασες; Που πήγε η λατρεία σου για το σχολείο; Προχώρα!

Είναι αλήθεια πως όταν σημαδεύει κανείς το στόχο του, δεν πρέπει να αφήνει τα βέλη του να σκουριάσουν.

Ο δικός μου ο στόχος ήταν το σχολείο, που σαν μαγνήτης με τραβούσε κοντά του.

Με το ξημέρωμα ξεδιάλυνε και η απόφαση μου.

Κρατώντας με το ένα χέρι την τσάντα και με το άλλο το σκαμνάκι, πήρα το δρόμο για εκεί, όπου τα βήματα μου με έσπρωχναν και με οδηγούσαν.

Μπερδεύτηκα στο σμήνος των παιδιών —πρέπει να είχε τότε το σχολείο αυτό περισσότερους από 300 μαθητές— και βρέθηκα πάλι στην αίθουσα της Α! και Β! τάξης.

Τώρα ήξερα πολύ καλά πού θα καθόμουν, ώστε να μην εμποδίζω και να μην ενοχλώ κανέναν, ούτε τα παιδιά, ούτε τη δασκάλα.

Στη γωνία, που ήταν απέναντι από την πόρτα, υπήρχε ένας τεράστιος τρίποδας, που πάνω του στηριζόταν ένας μεγάλος μαύρος πίνακας. Εκεί στη γωνιά, πίσω από τον πίνακα και ανάμεσα σε τρία πόδια, βρήκα τη θέση μου εγώ και το σκαμνάκι μου. Μόνο που από τη σκοπιά αυτή δεν μπορούσα να δω τα γράμματα και τους αριθμούς του μαυροπίνακα, αλλά μόνο θα άκουγα.

Μου αρκούσε έστω κι αυτό. Τι άλλο θα μπορούσα να κάνω προς το παρόν; Ίσως η καλή μου κυρία, μπρος στη μεγάλη μου επιμονή να εκάμπτετο και να υποχωρούσε.

Βλέπεις, η ελπίδα πεθαίνει τελευταία.

Η σκέψη ότι βολεύτηκα τόσο καλά χωρίς να ενοχλώ κανέναν, με πιθανόν και η δασκάλα να μην πρόσεχε καθόλου την απόμερη φωλιά μου, με γέμιζε αφάνταστη χαρά.

Από την κρυφή για μένα εκείνη σκοπιά θα μπορούσα να ρουφήξω όλα τα νάματα των γνώσεων, που θα πρόσφερε εκείνη.

Πόσο έξω έπεσα! Πόσο γελάστηκα!

Από την πόρτα, το κυρίαρχο μάτι, που δέσποζε σε όλη την τάξη, έπεσε επάνω μου, με παρατήρησε μειδιώντας στην αρχή και κατόπιν ξέσπασε σε τόσο δυνατά γέλια, που συνεχώς γελούσε κι έπιανε την κοιλιά της μην μπορώντας να κρατηθεί.

Μαζί της όμως ξεκαρδίστηκαν κι όλα τα παιδιά και όλα τα πρόσωπα στραμμένα επάνω μου γελούσαν τόσο έντονα, που μου φάνηκε ότι γελούσαν και από τις άλλες αίθουσες και ότι σειόταν όλο το κτίριο. Νόμιζα πως τα τζάμια έτριζαν και τα χέρια χτυπούσαν ακατάπαυστα επάνω στα θρανία.

Σωστός σεισμός!

Αυτό ήταν! Ό,τι δεν κατάφεραν οι αρχικές συμβουλές και τα μετέπειτα απειλητικά λόγια της δασκάλας, το επέτυχαν εκείνα τα τρανταχτά γέλια, που νομίζω πως και τώρα ακόμη αντηχούν δυνατά στ' αυτιά μου. Ήμουν ο στόχος. Μία εγώ, πολλοί οι άλλοι. Δεν έπρεπε τη στιγμή αυτή ν' αφήσω τον εαυτόν μου να ταπεινωθεί, δεν έπρεπε να κλάψω, θα με κατασπάραζαν περισσότερο. Έπρεπε να μείνω εκεί δυνατή, αγωνιστική και θαρραλέα στην παλαίστρα.

Αλλά όλα μέσα μου αναποδογυρίστηκαν.

Ο κόσμος όλος γκρεμίστηκε, ο ουρανός κατέβηκε απότομα στη γη κι εγώ βρέθηκα συμπιεσμένη ανάμεσα τους.

Στραπατσαρισμένη ψυχικά, διαλυμένη συναισθηματικά, αφού ήμουν εντελώς ανυπεράσπιστη, σηκώθηκα σιωπηλά και με κάποια αξιοπρέπεια έφυγα από την μισάνοιχτη πόρτα, σέρνοντας πίσω μου τα συντρίμμια μου, τα κουρέλια μου, σκαμνί και τσάντα.

Αυτά τα δυο άψυχα αντικείμενα στη εγάλη μου συντριβή νόμισα πως ξαφνικά πήραν ζωή και δύναμη και με παρηγορούσαν.

Με ματωμένη την ψυχή και πλημμυρισμένη από απέραντη θλίψη γύρισα στο σπίτι μου άδεια, χωρίς νου, χωρίς όνειρα, δίχως γνώσεις και μόνο τα τρανταχτά και σπαρταριστά γέλια με ακολουθούσαν. Τόσα όνειρα γιατί πήγαν χαμένα;

Το μόνο που θα επιθυμούσα μετά το πάθημα μου αυτό ήταν η λήθη. Πόσο θα ήθελα ο μαγικός Μορφέας με τη γλυκιά φωνή του να με καλούσε κοντά του και ξεχασμένη στην αγκαλιά του να ονειρευόμουν πως εγώ και το σκαμνάκι μου βρισκόμαστε αμέριμνοι σ' εκείνη την αίθουσα! Ίσως με τον ύπνο να ξεχνούσα τη σκληρή πραγματικότητα και τα συναισθήματα, που ήσαν τόσο έντονα και βαριά.

— Αχ, κυρα-δασκάλα! Συνεπαρμένη από την εικόνα της στιγμής δεν σκέφθηκες τι μεγάλο κακό μπορούσες να κάνεις σε ένα μικρό παιδί και ξέχασες για λίγο, συ, η τόσο καλή και μεθοδική, αυτά που η παιδωγική σου δίδαξε.

Δεν θυμήθηκες πως λέγοντας μια καλή κουβέντα, έναν έπαινο, ή απλά: «σ' αγαπώ, αλλά είσαι μικρή ακόμη» σε ένα πεντάχρονο παιδί θα διοχέτευες μέσα του ένα τεράστιο φορτίο πνευματικής και συναισθηματικής τροφής!

Αν και ο νόμος ήταν με το μέρος σου, δεν φρόντισες να μην κατασπαράξεις μια αθώα παιδική καρδιά.

Το δίκιο σου μεγάλο, μα και το λάθος σου ακόμη μεγαλύτερο.

Άραγε να σε βασάνισε καθόλου τις επόμενες ημέρες;

Ο δικός μου πόνος να χτύπησε ποτέ την πόρτα στα θολά διαμερίσματα της μνήμης σου. εκεί όπου ήσαν στοιβαγμένες οι εμπειρίες της ζωής σου; Ίσως και να το ξέχασες τελείως.

Κάποια μικρούλα όμως δεν το λησμόνησε και η θύμηση του την έκανε να περιγράψει τώρα αυτή της την ανάμνηση.

Δεν είναι λίγες οι φορές που συλλογίζομαι πως και η περιπέτεια μου αυτή δεν έγινε αιτία να μισήσω εκείνο που τόσο ποθούσα.

Αντίθετα, την επόμενη χρονιά βρέθηκα πάλι στο σχολείο, αλλά νομότυπη πια. Ίσως ήταν θέλημα Θεού να μάθω γράμματα και να πραγματοποιηθεί έτσι το μεγάλο παιδικό όνειρο μου.

Η δασκάλα αυτή δεν ζει σήμερα και η ταπεινή μου ανάμνηση ας αποτελέσει ένα μνημόσυνο για την ψυχή της.

Τούτο το περιστατικό συχνά μου το θύμιζε ένα αξιαγάπητο και αξέχαστο γειτονάκι μου, που αυτό πήγαινε τότε στη Β! τάξη, ενώ εγώ ήμουν... παράνομη και παρείσακτη. Σε άλλο διήγημα θα ασχοληθώ με τη μάνα του παιδιού αυτού και τα βάσανα της που φορτωμένα στους ώμους της τα κουβάλησε εδώ, διωγμένη από τη Μικρασία.

Νομίζω ότι η κάθε αναδρομή σε ό,τι βρίσκεται θαμμένο στους απέραντους κάμπους του χρόνου, είναι συγκινητική και επιβάλλεται η επιστροφή της σκέψης στο τότε!

Οι μνήμες αυτές δεν πρέπει να φθείρονται, αλλά να διατηρούν την ομορφιά και την αξία των χρόνων εκείνων.

Δεν πρέπει ν' αφήνουμε το σκληρό και αδυσώπητο χρόνο να καταβάλλει την ψυχή μας και το πνεύμα μας, αλλά να διατηρούμε ό,τι ωραίο, σπάνιο και ανεπανάληπτο μας έδωσε η ζωή.


Μια φορά κι έναν καιρό στα πολύ παλιά χρόνια ένας βοσκός που ζούσε στο βουνό με το κοπάδι του, αποφάσισε να παντρευτεί.

Να βρει μια καλή κοπέλα να την έχει συντροφιά στην ερημιά που ζούσε. Να τον βοηθάει κιόλα στο άρμεγμα των ζωών του, στο πήξιμο του τυριού, στο χτύπημα του βουτύρου. Να μη ζει ολομόναχος, χωρίς να έχει έναν άνθρωπο να πει μια κουβέντα.

Στο χωριό κατέβαινε σπάνια. Στις μεγάλες γιορτές για να πάει στην εκκλησία και όποτε επιθυμούσε τους γονείς και τ' αδέλφια του και πήγαινε στο χωριό να τους δει. Είχε μάθει να ζει στο βουνό μέσα στη φύση και ήτανε ευχαριστημένος από τη ζωή του, δεν είχε παράπονο. Κάθε τόσο πήγαινε και στην πολιτεία να πουλήσει το τυρί και το βούτυρο κι έβλεπε πως ζούσε ο κόσμος. Τον έπνιγε ο σκονισμένος αέρας στον λαιμό, και δεν μπορούσε ν' αναπνεύσει. Έτσι μόλις τελείωνε τη δουλειά του, ψώνιζε λίγα πράγματα που του χρειαζότανε για την απλή ζωή του κι έφευγε για το χωριό για να δει λίγο τους δικούς του να τους δώσει κανένα δώρο και αμέσως μετά ανέβαινε στο βουνό. Ανάσαινε ξανά τον μοσχομυριστό καθαρό αέρα, άκουγε το κελάηδισμα των πουλιών, το γαργάρισμα της πηγής ανάμεσα στις φτέρες και στις κάτασπρες στρόγγυλες πέτρες και αναγάλλιαζε η καρδιά του... Όταν όμως μεγάλωσε ο Γιωργής ο μοναχικός βοσκός, ένοιωσε την ανάγκη να πάρει μια καλή γυναίκα να κάνει οικογένεια. Είχε φτάσει στη κανονική ηλικία να κάνει παιδιά και να τα μεγαλώσει μέσα στη φύση και στην όμορφη απλή ζωή. Πού να βρει όμως τη νύφη; Απομονωμένος όπως ζούσε, δεν είχε γνωρίσει καμιά καλή κοπελιά.

Έτσι αποφάσισε να κατεβαίνει πιο συχνά στο χωριό τις Κυριακές, να πηγαίνει στην εκκλησία για να μπορέσει να δει και να διαλέξει κάποιο κορίτσι που θα του άρεσε και να το ζητήσει σε γάμο. Ήτανε καλός νοικοκύρης και πολύ προκομμένος. Είχε πολλά αρνιά και κατσίκια, μια γερο-χτισμένη καλύβα και καλό κομπόδεμα.

Δεν γίνεται, κάποια θα εύρισκε που θα της άρεσε να ζει στο βουνό και θα δεχότανε να μοιραστεί τη ζωή του.

Είδε αρκετές κοπέλες στο χωριό και στην εκκλησία αλλά καμιά δεν του άρεσε πολύ. Η Μάνα του του έφερε αρκετές προξενιές μα εκείνος δεν αποφάσιζε. Είχε δική του γνώμη ο Γιωργής και ήθελε να διαλέξει μόνος του τη γυναίκα του...

Μια γιορτή και σχόλη που κατέβηκε στο χωριό είδε μια κοπέλα να κάθεται στο παραθύρι σ' ένα σπίτι λίγο μακρύτερα από το δικό τους. Δεν την είχε δει τόσο καιρό ούτε στην εκκλησία ούτε στην πλατεία και ρώτησε τη Μάνα του ποια ήτανε... Τα γαλανά μάτια της όταν συναντήθηκαν με τα δικά του, δεν χαμήλωσαν και τον ζάλισαν. Τα ξανθά σγουρά μαλλιά της λίγο μπερδεμένα, είναι η αλήθεια, όμως της πήγαιναν πολύ, καθώς σχημάτιζαν ένα φωτοστέφανο γύρω από το κεφάλι της. Σαν Παναγιά, σαν Αγια Βαρβάρα του φάνηκε...

Μα η Μάνα του όταν την ξαναρώτησε, κούνησε το κεφάλι της με περιφρόνηση και του είπε: «Παιδί μου, αυτή βρήκες να κοιτάξεις; Αυτή είναι η Βγενιώ, μια τεμπέλα, μια ακαμάτρα που όλη μέρα τεμπελιάζει στον ήλιο και ούτε υφαίνει ούτε ράβει ούτε τα ρούχα της δεν μπαλώνει, άμα σχιστούν και φαίνονται τα κρέατά της! Ούτε στην εκκλησία δεν πάει για να μην κουραστεί. Δεν κάνει για σένα παιδί μου. Έχω εγώ διαλέξει μια νύφη πολύ καλή που θα σε κάνει ευτυχισμένο. Νοικοκυρά, μυαλωμένη, σωστή» Άκουσε τα λόγια της Μάνας του ο Γιωργής και το καλοσκέφτηκε. Τι έχανε να δει την κοπέλα που του προξένευε; Έτσι το απόγευμα φόρεσε τα καλά του και μια και δυο κινήσανε για το σπίτι του κοριτσιού να τους κάνουν επίσκεψη και να μιλήσουν οι δυο τους. Έτσι γίνονταν τότε τα προξενιά...

Η κοπελίτσα που ήρθε με τον δίσκο στα χέρια να τους κεράσει γλυκό του κουταλιού και κρύο νερό από το πηγάδι τους ήτανε χαριτωμένη και χαμηλοβλεπούσα. Ο Γιωργής τη βρήκε αρκετά νόστιμη αλλά το μυαλό του ήταν στη Βγενιώ που σε κοίταζε θαρρετά στα μάτια και δεν χαμήλωνε τα δικά της. Κι όταν αργότερα ρώτησε τη χαμηλοβλεπούσα αν ήξερε ν' αρμέγει τις προβατίνες και τις κατσίκες, εκείνη κοκκίνισε και είπε πως δεν ήξερε... Κι ούτε να πήξει τυρί ήξερε ούτε να χτυπάει το βούτυρο...

Για να μην τα πολυλογούμε, αυτό βρήκε σαν αφορμή ο Γιωργής για ν' αρνηθεί το προξενιό. Είχε ερωτευτεί τη Βγενιώ έτσι άβγαλτος που ήτανε και δεν άκουγε τίποτα. Άδικα η Μάνα του τον συμβούλευε να πάρει την Κατινιώ την χαμηλοβλεπούσα που ήταν χρυσοχέρα και νοικοκυρά και ειλικρινής. Είπε ότι δεν ήξερε ν' αρμέγει, και τι έγινε; Θα μάθαινε απ' όλα... Δεν είχε όμως τα ξανθά σγουρά μαλλιά της Βγενιώς και τα γαλανά θαρρετά μάτια.

«Παιδάκι, μου γιατί δεν μ' ακούς;» τον παρακαλούσε η Μάνα του. «Δεν λέω καλή κι όμορφη είναι αλλά τόσο τεμπέλα κι ανεπρόκοπη που όλοι τη φωνάζουν "η ακαμάτρα η Βγενιώ". Όλη μέρα στο παραθύρι, ούτε κεντάει ούτε ράβει ούτε υφαίνει ούτε καμιά άλλη δουλειά δεν κάνει... Να φανταστείς πόσο τεμπέλα είναι που και στην εκκλησία να πάει, βαριέται, γιατί πέφτει λίγο μακριά. Κάθε Κυριακή ακούω τη Μάνα της να φωνάζει: Βγενιώ μου σκουθούς, πλυθούς, ντυθούς, ταιριαστούς, στολιστούς να πας στην εκκλησιά σαν όλες τις κοπέλες. Να σε δει κανένας μορφονιός να έρθει να σε ζητήσει. Που εκείνη! Όλη μέρα στο παραθύρι ν' αγναντεύει το βουνό!»

«Ε! Μάνα που ξέρεις, μπορεί εμένα να περιμένει τόσο καιρό. Εγώ θα την πάρω κι ελπίζω να διορθωθεί. Άλλωστε πάλι θα κάθεται, όταν θα φυλάει τα πρόβατα! Εγώ αυτήν διάλεξα!»

Η Μάνα του κούνησε με δυσπιστία το κεφάλι της και είπε από μέσα της: «Καλά λένε όπου ακαμάτρα και λωλή, έχει την τύχη την καλή!» Δεν το είπε όμως δυνατά για να μην κακοκαρδίσει το παιδί της και για χατίρι του έστειλε προξενιό στη Βγενιώ, και την άλλη κιόλας μέρα πήγαν να της κάνουν επίσκεψη...

Το σπίτι της ήταν όμορφο, γεροχτισμένο αλλά φαινότανε ότι δεν είχε καλή νοικοκυρά να το περιποιηθεί. Το τζάκι ήταν σβηστό γεμάτο στάχτες, οι μαξιλάρες του μιντεριού ξεκοιλιασμένες, και φαινότανε το μαλλί από μέσα από τα ξηλώματα, και το πάτωμα κακοσκουπισμένο και ασφουγγάριστο. Όλα σκονισμένα και απεριποίητα. Μόνο η Βγενιώ έλαμπε όμορφη και δροσερή μέσα στο παλιό ξεφτισμένο της φόρεμα. Μα ο έρωτας είχε θαμπώσει τόσο-τα μάτια του Γιωργή που δεν έβλεπε τίποτα απ' όλα αυτά.

Το μόνο που πρόσεχε ήταν το φωτεινό χαμόγελο της, τα μεγάλα μάτια της τα γαλάζια και το τρυφερό χεράκι που άπλωσε στο δικό του. Κι όταν της έκανε την ερώτηση αν ήξερε ν' αρμέγει και να πήζει το τυρί και κείνη απάντησε αρνητικά, δεν τον πείραξε καθόλου...

«Δεν ξέρω μα θα μάθω» είπε με την τραγουδιστή της φωνή. «Εμένα μ' αρέσει η ζωή στο βουνό και στη φύση. Εσένα περίμενα τόσα χρόνια κι αγνάντευα κατά κει... Έπειτα δεν θα έχω τόσες δουλειές στο σπίτι και δεν θα με φωνάζει πια η Μάνα μου ακαμάτρα!» Η αφέλεια της έκανε όλους να γελάσουν, και η πεθερά σκέφτηκε: «Λες και δεν είναι ακαμάτρα! Μην την αδικήσουμε!»

Αλλά πάλι δεν είπε τίποτα στα φανερά για να μην στενοχωρήσει το γιο της: «Αφού αυτή αγάπησε, ας την πάρει. που ξέρεις μπορεί να διορθωθεί με τον καιρό», είπε.

Έτσι έγιναν οι χαρές του Γιωργή με τη Βγενιώ, και όλοι γλέντησαν, έφαγαν και ήπιαν με την ψυχή τους και τους ευχήθηκαν καλή ζωή.

Πραγματικά όλα πήγαν καλά τον πρώτο καιρό. Εκείνος την αγαπούσε πολύ και της συγχωρούσε την τεμπελιά της, όσο δεν τον ενοχλούσε. Ήταν καλόκαρδη και γλυκιά κοπέλα και αγαπούσε τον άντρα της κι έμαθε για χάρη του όλα όσα δεν ήξερε. Ν' αρμέγει, να πήζει τυρί, να χτυπάει το βούτυρο και να πηγαίνει το κοπάδι να βοσκήσει στα λιβάδια κοντά στο ποτάμι. Το βράδυ μαγειρεύανε μαζί νόστιμα φαγητά και περνούσανε ήσυχα και καλά. Μόνο νοικοκυριό να κάνει να μην της έλεγες. Μήτε βελόνι μήτε αργαλειό μήτε βελόνες να πιάσει στο χέρι ήθελε.

Σε λίγο καιρό όμως οι κάλτσες που του είχε πλέξει η Μάνα του σχίστηκαν και θέλανε μπάλωμα, τα ρούχα του πιάνονταν στα πουρνάρια και στα τσαλιά και θέλανε μπάλωμα μα που να πιάσει βελόνι στο χέρι η Βγενιώ και βελόνες να πλέξει κανένα ζευγάρι κάλτσες!

«Να πάγεις καινούργια!» έλεγε στον άντρα της γελώντας ανέμελα και εκείνη φορούσε τη χιλιοσκισμένη φουστάνα της, σφύριζε στο σκύλο-φύλακα του κοπαδιού κι έτρεχε στα λιβάδια...

Τον πρώτο καιρό ο Γιωργής τη συγχωρούσε, γελούσε με τα καμώματα της και όσο μπορούσε, έκανε εκείνος όλες τις δουλειές που δεν έκανε εκείνη. Αγόρασε καινούργια ρούχα, όταν κουρελιάστηκαν τα παλιά, κι έλπιζε ότι σιγά-σιγά θα τη διόρθωνε. Μάταιος κόπος. Όσο περνούσε ο καιρός, γινότανε χειρότερη. Δεν έδινε καμιά σημασία σε τίποτα. Η αρρώστια της τεμπελιάς προχωρούσε. Όλοι στο χωριό άρχισαν να τους κοροϊδεύουν. Έβλεπαν τη Βγενιώ να τριγυρίζει με ξεσκισμένα ρούχα και γελούσαν.

«Δεν την μαλώνεις να διορθωθεί, ρεζίλι σ' έκανε» του είπε με λύπη μια μέρα η Μάνα του κι αμέσως μετάνιωσε που πίκρανε το παιδί της...

«’Ακου να σου πω παιδί μου Γιωργή» του είπε μια μέρα ένας γέροντας του χωριού. «Αφού δεν παίρνει από λόγια και περπατάει και φαίνονται τα κρέατα της μέσα από τις πορτσαδιές στα ρούχα της, δεν της τραβάς ένα χέρι ξύλο μήπως και συμμορφωθεί;»

Ο Γιωργής κούνησε αρνητικά το κεφάλι του: «Δεν χρειάζεται το ξύλο γέροντα. Εγώ ό,τι είχα να πω, της το είπα. Κατάντησε σαν ζητιάνα. Άστην θα τιμωρηθεί μόνη της και θα βάλει μυαλό με τον καιρό. Θάρθει μια μέρα που θα δέρνεται μόνη της!! Ο Θεός να φυλάξει εγώ ποτέ δεν θα σηκώσω χέρι στη γυναίκα μου!!»

Αυτά είπε ο Γιωργής και πήρε το δρόμο για το βουνό για να μην ακούει τα κουτσομπολιά και τα λόγια του κόσμου.

«Κρίμα στο παλικάρι», είπε ο καλός γέροντας «τόσα καλά κορίτσια στο χωριό, κι αυτός διάλεξε τη χειρότερη! Καλά λένε "Όπου ακαμάτρα και λωλή, έχει την τύχη την καλή!"». Και χτύπησε ξύλο για καλό και για κακό...

Μα ο Γιωργής είχε το σχέδιο του. Με την πρώτη ευκαιρία που βρήκε και κατέβηκε στην πόλη να πουλήσει τυρί και βούτυρο ψώνισε διάφορα πράγματα και γύρισε φορτωμένος μ' ένα μεγάλο δέμα τυλιγμένο σ' ένα χαρτόνι...

Το έκρυψε πίσω από την πόρτα του καινούργιου δωματίου που είχε χτίσει για να μεγαλώσει το καλύβι του. Ήτανε ένα μεγάλο φωτεινό δωμάτιο που έβλεπε στο ποτάμι. Το καθάριζε και το περιποιότανε μόνος του, γιατί αν περίμενε από τη Βγενιώ αλίμονο...

Εκείνη ούτε που έμπαινε μέσα μ' όλο που εκείνος όλο και κάτι έφτιαχνε για να το στολίσει. Στην αρχή έφτιαξε ένα ωραίο μεγάλο τραπέζι και καρέκλες, μετά ένα κρεβάτι και κρέμασε καινούργιες κουρτίνες στα παράθυρα που τις έραψε η Μάνα του για να τον ευχαριστήσει. Με τα προκομμένα χέρια του όλο και κάτι πελεκούσε στο ξύλο και κατασκεύαζε χρήσιμα και ωραία πράγματα. Εκείνη καθότανε όλη μέρα έξω με το κοπάδι και τώρα που καλοκαίριασε κοιμότανε κιόλας έξω, κάτω από τον ουρανό τον κεντημένο μ' αστέρια. Κουρελιασμένη, αναμαλλιασμένη και κουρασμένη από την τεμπελιά σε τίποτα δεν θύμιζε την όμορφη δροσερή κοπέλα που είχε αγαπήσει ο Γιωργής...

Όπως είχε πιάσει μεγάλη ζέστη, μύγες, ζουζούνια και σφήκες πετούσαν γύρω της και όλο την τσιμπούσαν στα χέρια, στα μπράτσα, στα μπούτια και στα πόδια της. Πατ, πατ, πατ, χτυπούσε τις μύγες για να τις σκοτώσει η Βγενιώ, πατ-κιουτ ξανά χτυπούσε τις σφήκες πάνω της, είχε γεμίσει μελανιές το σώμα της...

Καλά είχε πει ο άντρας της, ήρθε ο καιρός και χτυπιότανε μοναχή της. Μα βελόνι δεν έλεγε να πιάσει να μπαλώσει τη φουστάνα της. Ο Γιωργής την έβλεπε να τυραννιέται και δεν έλεγε τίποτα. Τη λυπότανε αλλά την άφηνε να τιμωρηθεί μόνη της και να καταλάβει το κακό που έκανε στον εαυτό της.

Έτσι μια από τις πιο ζεστές μέρες του καλοκαιριού η Βγενιώ η Ακαμάτρα άλλη δουλειά δεν έκανε από το να παλεύει με τις μύγες και να χτυπιέται. Δεν είχε κοιμηθεί και όλο το βράδυ από τα κουνούπια και τους κοριούς που την τσιμπούσαν κι ήτανε χάλια. Σήκωσε το δεξί της χέρι να ξύσει την πλάτη της. Το μανίκι της φουστάνας της ξηλωμένο ως απάνω κρέμασε και τη χτύπησε στο μάτι. Αδιάφορη εκείνη έξυσε την πλάτη της μέσα από το άνοιγμα του λαιμού της που έχασκε.

Καθισμένη μπροστά στην πόρτα της ομορφοφτιαγμένης καλύβας ήτανε η εικόνα της τσαπατσουλιάς. Το φόρεμα της που κάποτε είχε ωραίο βυσσινί χρώμα ήταν γεμάτο λεκέδες και σχισίματα. Στα μανίκια, στο στήθος, στη φούστα, παντού...

Τα μαλλιά της αχτένιστα κρεμότανε γύρω από το πρόσωπο της ξανθά και μπερδεμένα. Και το σώμα της ήταν γεμάτο μελανιές, αφού δερνότανε μόνη της, όπως είχε πει ο άντρας της...

Ο Γιωργής όλα τα είχε φτιάξει γύρω τους ωραία με την αξιοσύνη του. Ο μεγάλος κήπος τους είχε δέντρα, λουλούδια και λαχανικά, μια πέτρινη βρύση για το πότισμα, και το καινούργιο δωμάτιο καθαρό, επιπλωμένο, στολισμένο με καινούργια στρωσίδια και κουρτίνες έλαμπε από καθαριότητα. Έβλεπε όμως τη γυναίκα του σ' αυτή την κατάντια κι αισθανότανε μεγάλη λύπη. Ήταν καιρός να εφαρμόσει το σχέδιο του....

Ετοίμασε το φαγητό και τη φώναξε να φάνε στο ωραίο τραπέζι που το είχε στρώσει στο μεγάλο φωτεινό δωμάτιο. Πριν όμως ξετύλιξε το μεγάλο δέμα που είχε φέρει από την πολιτεία κι έστησε ένα ωραίο μεγάλο καθρέφτη στον τοίχο πλάι στο τζάκι. Έκανε τη σκέψη ότι ίσως όταν θα έβλεπε τα χάλια της μέσα στον καθρέφτη, θα καταλάβαινε τι κακό την είχε βρει με την αρρώστια της τεμπελιάς και ίσως να διορθωνότανε. Αυτή ήταν η μεγάλη του ελπίδα.

Η Βγενιώ μπήκε με το τεμπέλικο περπάτημά της αδιαφορώντας για το στολισμένο με μια χεριά αγριολούλουδα τραπέζι, τα καινούργια κουρτινάκια στα παραθύρια και το φαΐ που μοσχοβολούσε, καθώς έβραζε ακόμη στην χύτρα την καλογυαλισμένη από τον Γιωργή κι έμοιαζε κι αυτή σαν στολίδι πάνω στη φωτιά του τζακιού. Βιαζότανε να φάει για να πάει να κοιμηθεί. Όλη νύχτα δεν είχε κλείσει μάτι. Την πονούσαν τα χτυπήματα που έδινε όλη μέρα στα χέρια της και στα πόδια της για να σκοτώνει τα ζουζούνια που την περπατούσαν. Χτες κιόλα την είχε τσιμπήσει και μια σαύρα που είχε τρυπώσει από μια παρτσαδιά στην πλάτη της.

Μόλις έκανε ένα βήμα προς το τραπέζι, είδε ξαφνικά μια γυναίκα κουρελιασμένη, ξεχτένιστη και γεμάτη μελανιές να την κοιτάζει με κάτι μάτια που μπορεί να ήταν όμορφα και γαλάζια μα ούτε που φαινότανε από τα ξασμένα βρώμικα μαλλιά που έπεφταν επάνω της.

Ποια ήταν αυτή; Έκανε ένα βήμα για να την πιάσει. Τι ζητούσε μέσα στο σπίτι της; Άπλωσε το χέρι της, και η άγνωστη γυναίκα έκανε το ίδιο. Άπλωσε και το άλλο, και η αναμαλλιασμένη γυναίκα έκανε την ίδια κίνηση.

Τότε κατάλαβε η Βγενιώ ότι εκείνη η άγνωστη γυναίκα με τα κουρελιασμένα ρούχα, τα σημάδια από τα χτυπήματα και τα μπερδεμένα μαλλιά ήτανε η ίδια. Όχι ότι δεν είχε δει καθρεφτάκι ποτέ αλλά ένα τόσο μεγάλο καθρέφτη που θα της έδειχνε το χάλι της δεν είχε δει. Τρόμαξε τόσο πολύ από την εικόνα που έβλεπε που έβαλε φωνή δυνατή και άρχισε να κλαίει με λυγμούς.

Ο Γιωργής τη λυπήθηκε, πήγε κοντά της, την έπιασε από το χέρι και την έβαλε να καθίσει πλάι στο τζάκι.

Εκείνη έκλαψε πολλή ώρα, ώσπου να ξεσπάσει το παράπονο που ένοιωθε και η ντροπή μπροστά στον άντρα της που με τόσο καλό τρόπο και λεπτότητα της έδωσε ένα καλό μάθημα. Έτσι είχε καταντήσει από την τεμπελιά και δεν το καταλάβαινε; Γι' αυτό της έλεγε ο Γιωργής ότι θα τιμωρηθεί μια μέρα μόνη της; Η τιμωρία της είχε έρθει. Σίγουρα ο άντρας της δεν θα την αγαπούσε πια. Πόσο καλός ήτανε που τόσο καιρό έκανε υπομονή να βλέπει αυτή την ακαμάτρα τη γυναίκα πλάι του. Κι έκανε όρκο μεγάλο η μετανοιωμένη Βγενιώ. Ποτέ πια δεν θα τεμπέλιαζε. Ποτέ πια δεν θ' αδιαφορούσε για τίποτα.

Έτρεξε στο ποτάμι και λουτροκοπανίστηκε για πολλή ώρα. Έλουσε τα μαλλιά της που έγιναν πάλι απαλά, μεταξένια και σγουρά όπως κάποτε. Δροσίστηκαν οι πληγές της μαζί με την ψυχή της. Και μετά γύρισε στο καινούργο καθαρό δωμάτιο μια καινούργια, καθαρή και λαμπερή Βγενιώ και φόρεσε την καινούργια φουστάνα που ο Γιωργής της την είχε αγοράσει και περίμενε να γιατρευτεί από την αρρώστια της τεμπελιάς για να της τη δώσει. Χτενίστηκε κι έλαμψε η ομορφιά της, όταν γυαλίστηκε στον καθρέφτη που γελούσε τώρα όπως και κείνη, κι έδειχνε μια καθαρή νοικοκυρεμένη κοπέλα μετανοιωμένη για την τεμπελιά της.

Από τη χαρά της φιλούσε τα χέρια του χρυσού της Γιωργή που είχε ετοιμάσει όλα τα καλά για κείνη και του ζητούσε να τη συγχωρέσει. Και του έδινε το λόγο της ότι από δω και πέρα όλοι θα τη φωνάζανε η προκομμένη η Βγενιώ.

Και τον κράτησε τον λόγο της λεβέντικα. Τα σημάδια από τα μπράτσα της φύγανε γρήγορα, η αγάπη του Γιωργή δυνάμωσε, και η Βγενιώ τώρα πια, πότε ύφαινε, πότε έραβε, πότε έπλεκε και καθάριζε το σπίτι που έλαμπε από την καθαριότητα.

Είχε γιατρευτεί πια. Κι όταν κατέβαιναν στο χωριό, όλοι απορούσαν με την αλλαγή της. Πιο νοικοκυρεμένο ζευγάρι δεν ήταν άλλο.

Κι η ζωή τους κύλησε μετά σαν το γάργαρο ποταμάκι, και ζήσαν αυτοί καλά και μεις καλύτερα.

Πλάνα εξουσία

Ω πλάνα Κίρκη εξουσία,
διχάζεις και μεταμορφώνεις τους ανθρώπους,
απανθρωπίζοντάς τους στην ουσία.
με μύριους όσους παρα-τρόπους...

Άσημοι, σπουδαίοι, βασιλιάδες, 
για χάρη σου αλληλοφθονούνται 
και δε στοχάζονται, οι φουκαράδες 
ότι τον εαυτό τους εκδικούνται...

Άτομα, κράτη, αυτοκρατορίες, 
για σένανε καταστράφηκαν, 
παγιδευμένες σε στυγνές ραδιουργίες, 
άδικα και άδοξα χάθηκαν...


Τον γνώρισα, όταν αποφυλακίστηκε. Έπαιζε καλό σκάκι και ήθελα να με μάθει κι εμένα μερικά από τα τερτίπια του.

Κάποια ημέρα τον πέτυχα, τυχαία, στο καφενείο. Δεν έβγαινε ταχτικά στα καφενεία και στις πλατείες. Φοβότανε τους συγγενείς του θύματος του. Κι όταν έβγαινε, καθότανε πάντα με τις πλάτες στον τοίχο και το αυτόματο πιστόλι στο ζωνάρι κρυμμένο.

Τον κάλεσα στο σπίτι για σκάκι και για φαγητό. Δεν είχε μάθει καλά τι άνθρωπος είμαι και είχε, στην αρχή, τις επιφυλάξεις του. Σαν έμαθε, από τους δικούς του ανθρώπους, τι άνθρωπος είμαι, δηλαδή πως δεν κινδυνεύει η ζωή του από μένα, ερχότανε και παίζαμε σκάκι στο σπίτι μου κι ένιωθε απόλυτη σιγουριά κοντά μου.

Πολλές βραδιές ερχότανε, χωρίς να με προϊδεάσει. Πάντα με τα χέρια γεμάτα. Ή με ψάρια, ή με χέλια ή με αγριοπούλια. Αν και δεν έβλεπε καλά, ήταν καλός κυνηγός.

Κάποιο βράδυ, αφού χορτάσαμε σκάκι και τάβλι, πιάσαμε την κουβέντα γύρο από την πολιτική κι από την πολιτική στο... φόνο, που είχε κάνει και που φυλακίστηκε για έξι χρόνια... Κι άρχισε:

— Αχ!.. αχ... αχ... Ήτανε μαύρη ώρα! Τη μαύρη ώρα κανένας δεν την ξέρει. Δεν είναι δική του, άλλοι του την καθορίζουνε. Έτσι έγινε και πέσαμε στον εμφύλιο και χάσανε μανούλες τα παιδιά τους και τα κλαίνε ακόμα. Έτσι έγινε και με μένα. Έκανα το κακό, μετάνοιωσα αμέσως... αλλά αυτό δεν λέει τίποτα, όταν δεν μπορείς με τη μετάνοια να θεραπεύσεις το κακό. Ας είναι. Είμαστε αδερφικοί φίλοι με το μακαρίτη. Μαζί κάναμε την αντίσταση, μαζί τα σαμποτάζ, μαζί στις εξορίες. Κάποιον καιρό μας αφήσανε. Εγώ είχα ένα εξώγαμο. Είχα κάνει δικαστήριο και το είχα αναγνωρίσει. Στην Πάτρα αυτή δουλειά. Πήγα τις είδα και τις δύο —μάνα και κόρη. Δεν με ρώτησαν, αν πεινάω. Δεν είχα δεκάρα στην τσέπη. Βγήκα. Φτάνοντας στα Ψηλαλώνια τον αντάμωσα τυχαία. Πού πας — πού πάω... κάπου καθήσαμε. Κάτι τσιμπήσαμε. Είχε κείνος κάτι φράγκα· πληρώσαμε. Βγήκαμε. Τι θα κάνεις — Τι θα κάνω... Του είπα πως θα 'ρχόμουνα στο χωριό να δουλέψω τα χωράφια μου, να βγάλω ψωμί να φάω. Τα ήξερε και τα χωράφια μου και τα λιβάδια μου. Μου ζήτησε να του νοικιάσω τα λιβάδια μέχρι το Μάρτη. Τα συμφωνήσαμε. Μου έδωσε κάτι φράγκα για καπάρο... Ήμουνα της ανάγκης. Τα κράτησα. Κατέβασε τα πρόβατα στα χτήματα μου και στα λιβάδια μου. Ξεχειμώνιασε καλά. Κάθε ημέρα μαζί. Μοιραζόμαστε τη μπουκιά. Φίλος από τους καλούς, σου λέω!

Πέρασε κι ο Μάρτης και ο μισός Απρίλης και τα πρόβατα του στα χτήματα μου. Εγώ έπρεπε να βάλω να οργώσω τα χωράφια να φυτέψω. Ο καιρός δούλευε σε βάρος μου και υπέρ του. Του μίλησα αδελφικά να φύγει για τα βουνά, σιγά-σιγά, καιρός ήτανε. Μ' έριχνε από ημέρα σε βδομάδα. Τα χοντρύναμε για πρώτη φορά στη φιλία μας. Είχα οργώσει το ένα χωράφι. Άφηνε τα πρόβατα, χωρίς λόγο, μέσα στο όργωμα. Ήτανε ατρόμητος νταής. Καπνίστηκα. Πήγα κοντά του... διώχνοντας τα πρόβατα... Τρέχει και μου ζυγιάζει μία με τη μαγκούρα του κατακέφαλα. Ζαλίστηκα. Σαν συνήρθα κι είδα και τα αίματα, θόλωσα. Έτρεξα στο καλύβι και πήρα το δίκανο. Με βλέπει με τα αίματα η νύφη μου, ξαγριώνεται και μου σκούζει: «Σκότωτόνε!.. γιατί θα σκοτώσει!..». Αυτό ήτανε που πάτησε το σκάνταλο κι όχι το δάκτυλο μου. Η μια φωτιά τον πήρε στα στήθια και η άλλη στις πλάτες. Μπαμ! μπαμ! δηλαδή. Αχ! αχ... αχ...

Πέταξα το δίκανο κι ανέβηκα στο βουνό. Τον φορτώσανε σ' ένα κάρο να τον πάνε σε γιατρό. Έζησε κάνα δυο ώρες. Στο δρόμο ξαιμάτωσε. Πάει... Τους έβλεπα από το βουνό... Κατάλαβα πότε ξεψύχησε. Ήρθε ένα καρφί, ένα λαναρόκαρφο ήρθε και νταφ! καρφώθηκε στην καρδιά μου τη στιγμή που βγήκε η ψυχή του. Έκλαψα! Δεν ήξερα τι άλλο να κάνω. Έκλαιγα ούλη τη νύχτα. Ούλα τα τζιτζίκια κιούλα τα μερμήγκια της Γης είχαν στοιβαχτεί στο καύκαλό μου.

Βγήκανε οι αρχές και με ψάχνανε. Δε με βρίσκανε ποτέ εκεί που είχα τρουπώσει. Δυο νύχτες δεν έκλεισα μάτι διόλου. Την αυγή της τρίτης ημέρας πήγα μοναχός μου και παρουσιάστηκα, δίχως δικηγόρο, στις αρχές. Φυλακίστηκα. Έγινε δίκη. Δικάστηκα δέκα τέσσερα χρόνια. Πήγα στις αγροτικές. Εργαζόμουνα. Έμαθα τη ραφτική. Έμαθα και γεωπονικά. Πιο πολλά γεωπονικά. Εκεί, στη φυλακή, γνωρίστηκα και με καλούς ανθρώπους. Ένας απ' αυτούς, με λυπήθηκε και μου έδωσε την αδελφή του. Τη στεφάνωσα κι άνοιξα σπίτι... Τ' άλλα... τα ξέρεις».

Έκανε ν' αχνογελάσει, μα ένα σύννεφο πίκρας κι ενοχής, πισωγύρισε το αχνόγελο εκείνο.

Έφυγα από το χωριό του και χωρίσαμε.

Κάποια Κυριακή ήρθε στο σπίτι μου ανειδοποίητα... με φορτωμένο το τρακτέρ του με τα δυο του —μεγαλύτερα— παιδιά, μ' ολάκερο αρνί, σφαγμένο, με γιαούρτι, με κρασί, με ψωμί από φρεσκοσίταρο, αφρατοζυμωμένο, μ' ένα τσουβάλι πατάτες και με σταφύλια. Παραξενεύτηκα. Δεν του είπα τίποτα. Τοιμάστηκε πλούσιο τραπέζι. Φώναξα και κοινούς φίλους. Περάσαμε καλά. Είπαμε πολλά τραγούδια του καημού και της αχαριστίας.

Και σαν ανέβασε τα παιδιά στην πλατφόρμα και κάθησε στο τιμόνι, μου έκανε νόημα να πάω κοντά του... Πήγα. Έσβησε τη μηχανή. Έσκυψε στο αφτί μου... και ψιθύρισε.

— Έχω και αδέρφια γκαρδιακά, έχω και ξεναδέρφια. Έχω κι αδερφή... Όταν βγήκα από τη φυλακή, δεν μ' έμπασε κανένας στο σπίτι του... Και βρέθηκες... εσύ... ο... πεντάξενος!

Άναψε τη μηχανή κι άφησε κάπως απότομα το συμπλέκτη... χωρίς να με καληνυχτίσει.

Πέρασαν δυο-τρία χρόνια. Με κάλεσε να υπογράψω μάρτυρας στη διαθήκη του. Υπόγραψα. Χωρίσαμε. Από εκείνο το απόγεμα στο συμβολαιογραφείο δεν τον ξαναείδα.

Μετά από μερικούς μήνες αυτοκτόνησε με κείνο το όπλο, που έσερνε πάντα στο ζωνάρι του. Ας πάει στο καλό. Κι ο Θεός ας τον αναπαύσει. Ήταν κι αυτός ένας από τους καταφρονεμένους του ντουνιά.


Ναι, δεν ήταν φαντασία αλλά πραγματικότητα. Βρισκόταν ανάμεσα «τους». Ένιωθε κλειδωμένος μέσα σ' ένα αδελφικό κλοιό με όλα του τα προβλήματα λυμένα, συσκοτισμένα μάλλον μέσα στο μυαλό, που πίστευε τώρα σε μια λύτρωση μεσσιανική μετά από τη γήινη ταλαιπωρία. Ένας φόβος του τσαλάκωνε όμως την ευτυχία. Είναι δυνατό να περάσεις μέσα στα μυστικά της σωτηρίας, κλείνοντας τα μάπα μπροστά στην ανθρώπινη πραγματικότητα που σε περιβάλλει;

Στάθηκε μπροστά από το άγαλμα της πλατείας απ' όπου περνούσε καθημερινά πηγαίνοντας για το σπίτι και το κοίταξε πολύ προσεχτικά. Υπάρχει αλήθεια σ' αυτή την ακινησία. Αυτή μας ξεγελά συχνά, ή αδιαφορούμε για κείνην, αλλά δεν υπάρχει αμφιβολία ότι εκεί κρύβεται η πιο πολύτιμη ουσία της τέχνης. Ο καλλωπισμός, η κατεργασία, η διακόσμηση των έργων της διάνοιας του ανθρώπου, δεν είναι παρά ένα περίβλημα, ένα σεντούκι σκαλιστό από δρύινο ξύλο, αλλά η ακινησία! Αυτή είναι η πεμπτουσία του δημιουργήματος. Γι' αυτό τώρα, κοιτώντας το άγαλμα, δεν υπήρχε καμιά αμφιβολία. Είχε κι ο ίδιος μια καλλιτεχνική προδιάθεση - η γλυπτική ήταν ο τομέας του. Αλλά γιατί δε μπορούσε ν' αντεπεξέλθει οικονομικά; Δούλευε σ' ένα κεραμιδαριό σα βοηθός του κεραμέα. Από κείνον εξοικονομούσε τα χρήματα για να γοράσει γύψο και πηλό που χρειαζόταν για τα γλυπτά του. Στο σπίτι, ένα παλιό ιδιόκτητο από τον πατέρα του, ζούσε μονάχος και τώρα τελευταία έρχονταν "εκείνοι" κι έκαναν τις συγκεντρώσεις τους αρκετά συχνά. Τώρα τελευταία όμως δεν τον ενθουσίαζε τόσο αυτή η κατάσταση. Ιδιαίτερα μετά την γνωριμία του με τον Έκτορα. Ο Έκτορας δεν ανήκε σε «εκείνους». Είχε ελεύθερο πνεύμα και μια ομορφιά εφηβική, παρότι δεν ήταν έφηβος πια. Είχε ένα εισόδημα που του επέτρεπε να ζει άνετα και να καταγίνεται με τις συλλογές του και τη φωτογραφική τέχνη. Πριν ένα μήνα περίπου τον συνάντησε στην πλατεία, να έχει στημένα το φωτογραφικά του σύνεργα και να παίρνει με το φακό διάφορες όψεις της πλατείας με επίκεντρο το άγαλμα.

«Μήπως σ' ενοχλώ;» ρώτησε ο Πέτρος, που στάθηκε πλάι στο άγαλμα και σκέφτηκε να του ζητήσει να τον φωτογραφίσει εκεί. Ο Έκτορας χαμήλωσε τη μηχανή του από το ύψος των ματιών και κοίταξε παραξενεμένος τον Πέτρο. Μετά χαμογέλασε κι ανασήκωσε τους ώμους για να δείξει ότι δεν πειραζόταν. «Είσαι επαγγελματίας;» ρώτησε αμέσως μετά, φανερά δείχνοντας μια διάθεση συζήτησης όπου πιθανόν στη διάρκεια της θα μπορούσε να του μιλήσει για τον προορισμό του ανθρώπου, για την ανάγκη ανάνηψης και σωτηρίας της ψυχής. «Όχι, ερασιτέχνης», απάντησε.

Δεν άργησαν να γίνουν φίλοι. Μίλησαν για διάφορα θέματα, αλλά ποτέ δεν του είπε τίποτα για «εκείνους». Κάτι πολύ ανθρώπινο, μέσα στη σχέση τους, δεν άφηνε περιθώρια γιο αναζητήσεις και σκοπούς άλλους από την ίδια τους τη φιλία. Μια μέρα, καθώς κάθονταν και μιλούσαν στο σπίτι του Πέτρου, ξαφνικά η συζήτηση γύρισε στην ψυχή.

«Μην κοροϊδευόμαστε φίλε μου. Ό,τι θέλει λέει ο καθένας πάντα σ' αυτό το θέμα. Κι αν ρωτάς εμένα τουλάχιστον, δεν ειπώθηκε ακόμα τίποτε αξιόλογο, σχετικά. Όλοι συμπεραίνουν από τις προσωπικές τους εμπειρίες και μόνο. Πράγμα που σημαίνει πως είναι εντελώς αναξιόπιστα τέτοια «πορίσματα». Ο Πέτρος τον κοίταξε προσεχτικά, με τον ίδιο τρόπο που κοίταζε κατά καιρούς το άγαλμα και ανακάλυψε ότι η ίδια στατικότητα, που παρατηρούσε στο άγαλμα, βρισκόταν και στον Έκτορα, χωρίς βέβαια ο ίδιος να το αντιλαμβάνεται. Άφησε να συνεχίσει χωρίς να τον διακόψει, γιατί ένιωθε πως κάτι ήθελε να πει ακόμα γύρω απ' αυτό το θέμα. «Είμαι αδιάφορος για ό,τι εξελίσσεται αργά, στα πλαίσια της ανθρώπινης ζωής. Κι' ό,τι έχει σχέση με τα πέρα από την άμεση αντίληψη μας πράγματα, θέλω να τ' αγνοώ. Φαίνεται όμως εσύ δε θα με βοηθήσεις καθόλου για να τ' αγνοήσω. Πειραματίζεσαι με το διανοητικό υπερπέραν;» Ο Πέτρος γέλασε για να μην δείξει την αμηχανία του. Ίσως να πειραματιζόταν. Μα έφτασε σ' ένα σημείο που δεν έπαιρνε άλλο. Αυτή η λίγδα στα δάχτυλα, ιδιαίτερα αισθητή στις κόγχες των νυχιών και στη βάση τους, κάτι θα 'πρεπε να τον είχε διδάξει. Πάλευε μάταια να καταργήσει το χρόνο, την αίσθηση της πραγματικότητας, το πού, το γιατί των περιστάσεων της καθημερινότητας. Μέχρι τώρα δεν είχε κατορθώσει τίποτα καλύτερο απ' το να αργεί στη δουλειά του και να μην ξέρει τη μέρα και την ώρα του χρόνου όπου ζούσε. «Απλά θα 'θελα να ρωτήσω πού στηρίζεις εσύ τις πεποιθήσεις σου». Χαμογέλασε και αναπόλησε λίγο. "Μα, φαντάζομαι, στηρίζονται σε ό,τι αγάπησα και σε όσα κατάφερα να μ' αγαπήσουν." Είχε μια ακρίβεια στες δηλώσεις του, που έμοιαζε πολύ αληθινή. «Δεν έχεις άδικο» συνέχισε «πως έχομε αηδιάσει από μια ξέφρενη επιβίωση κι ένα ελπιδοφόρο κάματο για το καλύτερο. Αυτά είναι πράγματα υπαρκτά για μας όλους, δεν είναι μόνο για σένα ή μόνο για μένα. Είναι απλά, ό,τι μας μένει για να ζήσουμε.»

Πέρασε ένας μήνας, από την τελευταία τους συνάντηση και δεν ξαναβρέθηκαν με τον Έκτορα. Είχε πάει ταξίδι στην Ασία - μεγάλες αποστάσεις, μικρές εμπειρίες όπως θα σκεφτόταν κάποτε, αργότερα - και ούτε ο ίδιος ήξερε πότε θα επέστρεφε. Ήταν σα να 'χε χάσει τα ίχνη ενός πολύτιμου ανθρώπου, εξαιτίας άγνωστων μα καταδικαστικών λόγων. Στο μεταξύ η ζωή του μ' «εκείνους», δεν εξελισσόταν καθόλου καλά. Είχαν εισβάλει κυριολεκτικά στο σπίτι του, μυσταγωγούνταν με όλο και πιο παράδοξα για κείνον τεχνάσματα αλληλοϋποβολής, που σε κάποια στιγμή έμοιαζαν ομαδική παράκρουση. Ένιωθε πως είχε αποξενωθεί αρκετά από ένα σύνολο «γνωστών αγνώστων» με τους οποίους είχε συναντηθεί και σχετιστεί πάνω σε μια βάση σύμπτωσης, από μια ενστικτώδη ανάγκη πίστης σε κάτι κοινό, αλλά ανερμήνευτο. Τη φιλία του με τον Έκτορα, την είχε ερμηνέψει: Εδώ ήταν όλη η διαφορά, που δημιουργούσε όλη την καινούργια προοπτική. Η ζωντάνια της ανθρώπινης σχέσης, που ανταποδίδεται. Αυτό το ζωντανό, φιλόζωο αίσθημα της αμοιβαιότητας ρίχνει τα βάθρα της ψευδαίσθησης, κάθε ψευδαίσθησης.

Ήταν βράδυ. Καθισμένος και σκεφτικός, δεν περίμενε κανέναν. Μερικές φορές αυτή η έλλειψη αναμονής μας μεταφέρει παντού και πουθενά κι όλες οι εντυπώσεις είναι κλειστές, σαν απαγορευμένοι καρποί για όλους τους άλλους. Κρύωνε. Από μια απρόσεχτη κίνηση το απόγευμα είχε αναποδογυρίσει ένα μικρό Ερμή, που είχε φτιάξει με πολλή φροντίδα, να τον κάνει δώρο στον Έκτορα όταν θα γύριζε από το ταξίδι του. Το αγαλματάκι έπεσε κι έγινε θρύψαλα. Λυπήθηκε γιατί ως τότε δεν είχε κάνει προσωπικό δώρο στο φίλο του κι αυτό το αγαλματάκι ήταν ένας καλός αγγελιαφόρος.

Κι αν ο Έκτορας είχε επιστρέψει μα δεν ήθελε να συνεχίσει τη φιλία τους και γι' αυτό δε φαινόταν; Τρομοκρατήθηκε με τη σκέψη.. Σηκώθηκε και προχώρησε προς τη πόρτα, θα πήγαινε να δει ο ίδιος, πραγματικά αδημονούσε να ξαναδεί το φίλο του.

Προχώρησε με ταχύ βήμα ως την πολυκατοικία που ήξερε ότι έμενε. Ανέβηκε στον όροφο του διαμερίσματος και στάθηκε μπροστά στην κλειστή πόρτα. Δεν ακουγόταν το παραμικρό από μέσα. Το σπίτι έμοιαζε περισσότερο ακατοίκητο παρά εγκαταλειμμένο για μερικό χρόνο. Χτύπησε παρ' όλ' αυτά την πόρτα. Χτύπησε ξανά, ξανά. Κατέβηκε αργόθυμα από τις σκάλες. Στην έξοδο της πολυκατοικίας συνάντησε ένα ηλικιωμένο κύριο, τυλιγμένο σ' ένα γούνινο παλτό, που έμπαινε βιαστικά και τον σταμάτησε. «Με συγχωρείτε, ένοικος της πολυκατοικίας;» ρώτησε με δυνατό χτυποκάρδι σαν από αγωνία ή κόπωση. «Ναι. Μα δε νομίζω να νοικιάζεται τίποτα εδώ μέσα» απάντησε ο ηλικιωμένος κύριος μ' ένα χαμόγελο συγκατάβασης, προσέχοντας τα ρούχα που φορούσε ο Πέτρος - ήταν της δουλειάς και δεν ταίριαζαν με την αστραφτερή πολυτέλεια εκείνου του χώρου - «Δεν είναι γι' αυτό», πρόσθεσε βιαστικά «ήθελα να σας ρωτήσω, αν ξέρετε, αν επέστρεψε ο ένοικος του διαμερίσματος 65. Είχε πάει ταξίδι πριν ένα μήνα και είναι φίλος μου - δεν είχα νέα του εδώ και τόσο καιρό, σκέφτηκα μήπως μπορείτε να με πληροφορήσετε». «Γνωρίζεις τον Έκτορα;» ρώτησε με έκπληξη και διακριτική ειρωνεία στη φωνή ο ηλικιωμένος κύριος. «Είναι ο γιος μου. Γύρισε και πριν δύο μέρες μετακόμισε στο σπίτι μας. Εγώ έρχομαι τώρα να μαζέψω κάτι δικά του που έμειναν πίσω. Χαίρομαι για τη γνωριμία» είπε και πρότεινε το χέρι για χειραψία. Ο Πέτρος του 'δωσε το χέρι και τρέμοντας ψέλλισε «Κι εγώ» και πριν προλάβει να πει κάποιος απ' τους δυο κάτι ακόμη, έφυγε σχεδόν τρέχοντας από εκεί. Στο δρόμο για το σπίτι του, ένιωσε ένα τσίμπημα στην καρδιά, σαν το δάγκωμα φιδιού.


Πριν γνωρίσω τη θάλασσα γνώρισα τ' αυλάκι κάτω από το σπίτι μας και το ποτάμι, τον Καρκώτη, στο βάθος της κοιλάδας της Σολέας.

Τ' αυλάκι, ή καλύτερα το νερό του, συνόδευε τον παιδικό μας ύπνο με το γλουγλούκισμά του. Χρόνια αργότερο διάβασα πως το τρεχούμενο νερό είναι μια παραμυθία, και το θυμήθηκα αυτό ξανά στη Σκωτία παρακολουθώντας το σκοτεινό ρέμα στο πεδίο της μάχης όπου πεντακόσιοι Μακτόναλτ κι άλλοι τόσοι Κάμπελ υπερασπίστηκαν την τιμή της φυλής τους. Σφάζονταν απ' το πρωί μέχρι το βράδυ.

Νικητές οι Μακτόναλτ. Τέσσερις απ' αυτούς έμειναν όρθιοι ενώ οι υπόλοιποι σύντροφοι τους κι όλοι οι αντίπαλοι τους κείτονταν σφαγμένοι στο χώμα με τα «κλεϊμόρ», τα κοντά σκωτσέζικα σπαθιά.

Από τότε έτρεξε πολύ νερό στ' αυλάκι, και πολύ αίμα, για την τιμή της φυλής, της πατρίδας, της θρησκείας, σ' όλο τον κόσμο. Πάντα υπάρχει μια αφορμή για να σφάζονται οι άνθρωποι.

Και το νερό σε μας είναι λιγοστό. Άλλο τίποτε δεν κάνουμε παρά να σηκώνουμε τα μάτια στον ουρανό και να παρακαλούμε: «Βρέξε θεέ». Κι όταν βρέξει πάντα θα βρεθούν κάποιοι δράκοι να το οικειοποιηθούν. Κι άντε να τρέξεις τώρα να βρεις Άι-Γιώργηδες να το λευτερώσεις και Κωσταντάδες να το διαφεντέψεις.

Οι δράκοι του νερού λοιπόν. Κι όμως στην Τεμπριά, το χωριό μου, το πιο καλό, το πιο κρύο νερό, είναι το νερό του Δράκου, μιας παλιάς βρύσης που οι σύγχρονοι Τεμπριώτες την ντύσαν με ολάκαιρο άγαλμα δράκου με δοντάρες, μακριά ουρά και το νερό να τρέχει από την τεράστια στοματάρα του. Να λοιπόν κι ένας καλός δράκος.

Μα τα πράγματα δεν είναι πάντα έτσι. Έρχονται χρόνοι δίσεκτοι κι ομηρικοί καυγάδες ξεσπούν κάτω από το σπίτι μας. Ποιος θα προλάβει πρώτος να ποτίσει τα δέντρα του πριν η δίψα τα καταντήσει καφεκόκκινα ξερόκλαδα. Οι καυγάδες αυτοί, παρ' όλη τη σοβαρότητα τους, έχουν την φαιδρή τους πλευρά.

Βλέπεις εκεί καθ' όλα αξιοπρεπείς χωριανούς και σεμνές νοικοκυράδες να σπρώχνονται πάνω από την «κόφτουσα», να πιτσιλίζονται και κάθε τόσο να γίνονται μούσκεμα, να φαίνονται τα βρακιά τους προς άφατο ικανοποίηση των πιτσιρικάδων που παρακολουθούν.

Έτσι η παλιά κουβέντα «τσακώθηκαν για το νερό» έχει διπλή έννοια: Για ασήμαντη αφορμή, ή «δι εν πυρείον» όπως έλεγε κι ο Χρίστος Βερβέτσιας, και για πολύ σοβαρή αφορμή, για ζήτημα ζωής ή θανάτου, όπως μπορεί να είναι καμιά φορά το νερό, ανάλογα με την εποχή.

Ακριβώς όπως τότε που σκότωσαν το Χρυσόστομο και τα μουγκρητά του μέσα στη νύχτα ξεσήκωσαν όλο το χωριό: «Αού...αού μάνα μου». Ήταν καμιά σαρανταριά χρονών άντρας, στην ακμή του απάνω, ψηλός, λεβέντης. Επέμενε να φορεί βράκες. Μόνο που τις φορούσε κοντές και καθώς κυκλοφορούσε πάντα με ένα μακρύ φτυάρι στο χέρι ή στον ώμο, έμοιαζε με ισπανικό κοντοτιέρο.

Την παραμονή του θανάτου του, μια ομάδα ξυπόλητων σκολιαρόπουλων, ανάμεσα τους κι εγώ, θελήσαμε να περάσουμε το χωράφι δίπλα από το σχολείο. Ήτανε φυτεμένο με παμπάκι στην πρώιμη του βλάστηση και κάποιος το πότιζε, πλυμαντό.

Η ιδέα ότι θα περνούσαμε το χωράφι περπατώντας πάνω στο καυτό χώμα, με το νερό να επελαύνει χουχλακιστό στα πόδια μας, γαργαλούσε ήδη τις πατούσες μας. Είναι μια ηδονή που δεν ξεχνιέται εύκολα απ' όσους την ένιωσαν. Όλα αυτά μνήμες και γεύσεις, μυρωδιές, ακοές, οράματα και αφές των παιδικών μας χρόνων που μας δυναστεύουν μιαν ολάκαιρη ζωή.

Κι όμως χωρίς αυτά η ζωή μας είναι λειψή και μίζερη κι αδύνατο να την καταλάβουμε αν κάθε νέα μας εμπειρία δεν τη στείλουμε να κτυπήσει στα παιδικά μας χρόνια.

Προχωρούσαμε, λοιπόν, μέσα στο μπαμπακοχώραφο και πριν φτάσουμε στα μισά του, βλέπουμε μια τεράστια οχιά να διασχίζει σαν άτι το βαμβάκι με το κεφάλι ψηλά. Βάλαμε τις φωνές. Ερχόταν κατά πάνω μας ο δράκος του νερού.

Ο Αϊ-Γιώργης, ο Χρυσόστομος, γιατί αυτός ήταν που πότιζε το χωράφι, έτρεξε τσαλαβουτώντας μέσα στα νερά με το κοντοβράκι του και με το μακρύ κοντάρι του, το φτυάρι, κτυπά το θεριό, μια στο κεφάλι, μια στο σώμα κι ακόμη μια, μέχρι που τ' αποτέλειωσε. Αργότερα τον σκότωσαν κι αυτόν με τον ίδιο ακριβώς τρόπο: Για το νερό. Ο φονιάς του μοίρασε το κεφάλι στα δυο και τα μουγκρητά του, ξεσήκωσαν νυχτιάτικα το χωριό: «΄Αου άου μάνα μου».

Έτσ' είναι ο άνθρωπος. Στη μεγάλη του δυστυχία και μπροστά στο θάνατο, κι εκατό χρονών να 'ναι, θυμάται τη μάνα του. Αναζητά την προστασία της, τα αγαπημένα χέρια που τον έλουζαν με δαφνόνερο και τον σταύρωναν μουρμουρίζοντας: «Ιησούς Χριστός νικά κι όλα τα κακά σκορπά».

Καημένη μάνα. Τι να σου πω κι εσένα σήμερα για το γιο σου που όλο ρωτάς πώς πέθανε, αν υπόφερε και ποια ήταν τα τελευταία του λόγια. Σάμπως κι εγώ ξέρω;

Μήπως ήμουνα κοντά όταν το βλήμα του ρήμαξε το κεφάλι στο χαράκωμα; Ή πιο πριν όταν διψούσε τρομερά στη θέα των τούρκικων τάνκς; Και ακόμη πιο πριν όταν κατέβηκε από τη σκαλωσιά και έτρεξε από στρατόπεδο σε στρατόπεδο ψάχνοντας για όπλο να πάει να πολεμήσει;

Το μόνο που ξέρω είναι κάτι μισόλογα για δράκους κι Αϊ - Γιώργηδες, για παλιές ιστορίες και παραμύθια για το νερό, που ξεφούρνιζε στο χαράκωμα αποβραδύς.

Και μακάρι να ήταν έτσι τα πράγματα γιατί ο γιος σου πέθανε, ναι πέθανε, εν ζωή, κυνηγώντας τ' άπιαστο. Όλα πήγαν περίπατο ιδέες, αισθήματα, ανατάσεις.

Κάθισε στο γραφείο του και μέτρησε: Τόσα το εργοστάσιο, τόσα τ' αυτοκίνητα, τ' ακίνητα, τα μετρητά στην τράπεζα.

Δεν σε πρόσεξε. Ήσουνα και δεν ήσουνα εκεί. Το απλανές του βλέμμα δεν βλέπει τίποτα άλλο απ' το άπιαστο.

Πεθαίνει κάθε μέρα.

Πάψε να ρωτάς τι είπε, ποια ήταν τα τελευταία λόγια. Σάμπως λέει κα τίποτα άλλο.

- Πόσα;

Για τα λεφτά; Όχι, όχι. Για το κέρδος; Ούτε. Για το κυνηγητό του κέρδους;...
Έγινε κι αυτός, μια ροδίτσα της μηχανής. Το κέρδος ανώτατη φιλοδοξία κι απασχόληση του. Βλέπει με οίκτο τους άθλιους που ασχολούνται ακόμη με ιδέες και ιδανικά. Δεν το λέει βέβαια. Δεν συμφέρει.

- Δεσποινίς φέρτε μου ένα ποτήρι νερό σας παρακαλώ, διατάζει τη γραμματικό του.

Το νερό το πίνει ασυνείδητα, ασυναίσθητα. Δεν του ξυπνά συνειρμούς, δαφνόφυλλα, μπαμπακοχώραφα, βασανισμένα φτυάρια. Τέλεια αμνησία.
Θ' αναρωτιέσαι αν έγινε κι αυτός ένας δράκος. Α μπα , ένα δόντι μονάχα στο στόμα του δράκου.

Το σίγουρο είναι πως ο καυγάς και πάλι είναι για το νερό, ανάμεσα σε δράκους κι Αϊ - Γιώργηδες.


Μπήκε στο δωμάτιο με τέτοια φόρα που κάτι χαρτιά πάνω στο τραπέζι ανέμισαν και πέσαν. Ο εκνευρισμός του ήταν ολοφάνερος. Στιγμές σαν κι αυτήν ένιωθε πως όλες του οι προσπάθειές στη ζωή ήταν εκ των προτέρων καταδικασμένες να αποτύχουν. Σαν να πηγαίνεις να παίξεις χαρτιά με έναν επαγγελματία χαρτοπαίκτη: δεν υπάρχει περίπτωση, θα σε ξεπουπουλιάσει! Έτσι ένιωθε και τη ζωή του μέχρι τώρα: έναν αντίπαλο χαρτοπαίκτη. Κι η τράπουλα σημαδεμένη. Και τα ζάρια πειραγμένα.
Ένα γραφείο χωρίς ενδιαφέροντα, μια πόλη που δεν την άντεχε και σχέσεις που δεν τον γέμιζαν ήταν η πράσινη τσόχα που πάνω της παιζόταν το πόκερ της πιο πάνω τράπουλας. Του ήρθε στο μυαλό πάλι η σκέψη του αφεντικού του: μια γυναίκα γύρω στα πενήντα, με κοντά μαλλιά και μακριά, περιποιημένα νύχια. Όταν πρωτοπήγε στο γραφείο ταξιδιών που δούλευε, τον είχε καλωσορίσει με μητρικούς τρόπους και ενθαρρυντικά χαμόγελα. Μόλις όμως πέρασε ο πρώτος καιρός και εγκαταστάθηκε για τα καλά, οι μητρικοί της τρόποι έγιναν καταπιεστικοί και στα χαμόγελά της προστέθηκε μια καινούργια σαρκαστική γκάμα. Τον ειρωνεύονταν και τον παρατηρούσε δυνατά και μπροστά σε όλους! Ο τυχαίος κόσμος που τους άκουγε δεν τον ένοιαζε τόσο όσο οι συνάδελφοι του στο γραφείο… Μέσα στο μικρό κόσμο της δουλειάς αναπτύσσονται σιγά-σιγά προτιμήσεις και αντιπάθειες, έρωτες και ζήλιες, όλα τα συναισθήματα των ανθρώπινων σχέσεων. Η γυναίκα αυτή ήταν ξεκάθαρα ο πατέρας και η μητέρα στην άτυπη οικογένειά τους. Όσο κι αν τη δούλευαν πίσω απ’ τη πλάτη της, ένας ανοιχτός της έπαινος πάντα έδινε πόντους στον αποδέκτη και μια ειρωνεία της έκανε όλους τους άλλους που άκουγαν να κρυφογελάνε.
Έβρισε από μέσα του τη δουλειά και την πόλη με τα αιώνια μποτιλιαρίσματα και την ανοησία της. Πόσο θα ήθελε να έφευγε και να άφηνε αυτόν το μικρό κόσμο με τις μικρές συγκινήσεις του! Να άφηνε όλες τις μικροσυμπάθειες και μικροαντιπάθειες του γραφείου, την αφόρητη πόλη-κράτος όπου ίσα-ίσα επιβίωνε, τη σχέση του με τη Μαρία που δεν έδειχνε να γεμίζει κανέναν απ’ τους δύο… να πήγαινε μακριά, πέρα εκεί όπου το Σέλας υψώνεται στον ουρανό! Μετά σταμάτησε ξαφνικά: κάτι άρχισε να διαμορφώνεται πέρα βαθιά στην άκρη του μυαλού του… κάτι νεφελώδες και απροσδιόριστο… δεν μπορούσε να πει τι ακριβώς ήταν, παρά μόνο ένα αίσθημα σαν κάτι, κάπου, να είχε ξεχάσει. Τί όμως μπορεί να ‘ταν αυτό? Ζόρισε το μυαλό του αλλά αντί να κατεβάσει καμιά ιδέα ένιωσε να το διώχνει ακόμα πιο μακριά.
Κάτι, κάπου, είχε ξεχάσει… κάτι σημαντικό!
Αναστέναξε και παράτησε την προσπάθεια. Το βλέμμα του έπεσε σε μια εφημερίδα στην άλλη άκρη του δωματίου και είδε μια διαφήμιση κάποιας αεροπορικής εταιρείας (που την ήξερε ήδη πολύ καλά κι απ’ τη δουλειά του). Η χολωμένη του διάθεση είχε αρχίσει ν’ αλλάζει και κοίταξε τη φωτογραφία της διαφήμισης. Πάντα ήθελε να γίνει πιλότος! Να νιώθει ότι σκίζει με ταχύτητα τον αέρα, να κουνάει ένα μοχλό και το αεροπλάνο να ανεβαίνει στα σύννεφα, η πόλη από κάτω να γίνεται μικρή… Όπως και στο όνειρό του σήμερα που έβλεπε ότι ήταν αεροπλάνο και πετούσε καταπώς ήθελε. Ωραίο αίσθημα κι αυτό!
Η πόρτα που άνοιξε τον έβγαλε απ’ την ονειροπόλησή του. “’Ήρθες?” ρώτησε ο πατέρας του.
Αμέσως η διάθεσή του άλλαξε τελείως. “Καλησπέρα!” χαιρέτισε, νιώθοντας τη χαρά να φουντώνει μέσα του. Η μάνα του έβγαλε κι αυτή το κεφάλι της πίσω απ’ την πόρτα. “Είχα μια δύσκολη μέρα στη δουλειά, όμως τώρα χαίρομαι πολύ που επιτέλους τέλειωσε”
“Καημένο παιδί, δεν είναι σωστό να κάθεσαι όμως τόσες πολλές ώρες στο γραφείο” τον ψευτομάλωσε ναζιάρικα η μάνα του. “Ναι” πρόσθεσε κι ο πατέρας του πιο σοβαρά, “μετά γυρίζεις κουρασμένος και το παραμικρό σ’ εκνευρίζει”.
“Μπα, τέτοιος δύστροπος που είμαι έτσι κι αλλιώς το παραμικρό μ’ εκνευρίζει. Ώρες-ώρες νομίζω πως μόνο εσείς μ’ αγαπάτε και νοιάζεστε για μένα. Πώς με αντέχετε? Αλήθεια, ξέρετε ότι είδα όνειρο πως είμαι αεροπλάνο?”
“Τι είδους?” ρώτησε ο πατέρας του.
“Ήμουν ένα Μπόινγκ και πετούσα στα 9.000 μέτρα και έβλεπα από κάτω τα σπίτια μικρά σαν ποντικάκια” είπε.
“Αν πετούσες στα 9.000 μέτρα δε θα τα έβλεπες καθόλου τα σπίτια” του είπε ο πατέρας του.
“Ε, τότε θα ήταν ίσως στα 9.000 πόδια. Θυμάμαι πάντως τη βελόνα να δείχνει κάτι με 9.000” έκανε μ’ ένα αγέρωχο κούνημα του κεφαλιού του. Το όνειρο ήταν ολοζώντανο τώρα και τον έκανε να αισθάνεται όμορφα.
“Κάτσε να σου φέρω το φαγητό σου” είπε η μάνα του και βγήκε.
Έμειναν μόνοι με τον πατέρα του στο δωμάτιο. “Θα βγεις απόψε με τη Μαρία?” τον ρώτησε.
Κατάλαβε πως μάλλον σκόπιμα έφυγε η μητέρα του λέγοντας σαν δικαιολογία το φαγητό. “Ναι, δεν ξέρω, θα βγω φαντάζομαι… Κοίτα, να στο πω στα ίσια: η σχέση μου με τη Μαρία πηγαίνει προς το τέλος. Ας μην καμωνόμαστε όλοι ότι δεν τρέχει τίποτα – πλησιάζει η ημερομηνία λήξης της”
“Τι να σου πω… είναι καλό κορίτσι, γιατί δεν κάνετε μια προσπάθεια ακόμα? Ξέρεις οι σχέσεις θέλουν πολλή υπομονή και δύναμη. ” του είπε ο πατέρας του.
“Είναι λεπτή η διαχωριστική γραμμή ανάμεσα στην υπομονή και στη δειλία” του απάντησε, “Δύναμη στην προκειμένη περίπτωση, είναι να το πάρουμε πιο γρήγορα απόφαση και να μην προσπαθούμε πλέον να ενώσουμε δυο κομμάτια του παζλ που δεν ταιριάζουν. Η εικόνα που προκύπτει μετά είναι πολύ άχαρη”.
“Βλέπω είσαι φιλοσοφημένος” έκανε σκεφτικά ο πατέρας του. “Πότε θα βρεις το κομμάτι του παζλ που σου εφαρμόζει πλήρως?”
“Άραγε πότε? Ίσως και να μην υπάρχουν τέτοια κομμάτια παζλ και απλά ο κόσμος να συμβιβάζεται” απάντησε.
“Όλοι κατά βάθος πιστεύουν ότι υπάρχει το δικό τους το κομμάτι και όλοι το αποζητούν. Μην ακούς τι λένε μεγαλόφωνα – μέσα τους εύχονται να μη βγουν τα λόγια τους αληθινά”
 
 
Το απόγευμα με τη Μαρία κυλούσε δύσκολα. Βγήκανε να πιούν καφέ και προσπαθούσε να μη δείχνει ότι κοιτάζει τις άλλες κοπέλες στο δρόμο. Μιλούσαν λίγο χωρίς να λένε κάτι πραγματικά ενδιαφέρον, χωρίς να παίρνει η συζήτησή τους καμιά ασυνήθιστη τροπή που να τους ξαφνιάζει ευχάριστα. Οι σιωπηλές στιγμές μεταξύ τους δεν είχανε αυτό το αίσθημα της ζεστής οικειότητας που έχει η σιωπή των ταιριασμένων εραστών ή των καλών φίλων, αλλά κάτι απ’ την αμηχανία του μαθητή μπροστά στο δάσκαλό του. Ή τουλάχιστον έτσι το ένιωθε αυτός.
Στην πραγματικότητα απ’ την αρχή της βόλτας τους προσπαθούσε να βρει έναν τρόπο να της πει ότι θα ‘ταν καλύτερο να διακόψουν. Όμως δεν έβρισκε το κουράγιο… σίγουρα θα την στεναχωρούσε, έστω και λίγο…, και μετά πώς να της το πει? Στα ίσια: ‘Ξέρεις νομίζω πως δεν ταιριάζουμε πια και η σχέση μας δεν είναι αυτό που ήταν στην αρχή’? Με ψέματα: ‘Έχω γνωρίσει μια άλλη κοπέλα και θέλω να είμαι μαζί της’? Στα πολύ ίσια: ‘Μαρία θέλω να σταματήσουμε’? Τα λόγια διαρκώς πνίγονταν στο στόμα του.
Η Μαρία φλυαρούσε καθώς περπατούσαν και ούτε που την πρόσεχε καθόλου. Το χέρι της μέσα στο δικό του ήταν τυπικό και άτονο – ένα τραπεζικό δάνειο σε μια επιχείρηση που πηγαίνει για πτώχευση. Με την άκρη του ματιού του έπιασε κλεφτά μια κοπέλα πιο πέρα, όπως μόνο οι άντρες ξέρουν να κάνουν χωρίς να το δείχνουν. Στην πραγματικότητα η Μαρία τον είχε καταλάβει ή τον είχε νιώσει που την πρόσεξε, όπως μόνο οι γυναίκες ξέρουν να κάνουν χωρίς να το δείχνουν. Συνέχισε να μιλάει, κι αυτός για μια στιγμή αναρωτήθηκε πώς θα ήταν αν είχε σχέση με την άλλη κοπέλα. Για μια στιγμή κάτι ανασάλεψε μέσα στο μυαλό του• κάτι γνωστό που ήξερε καλά… όμως τι? Ήξερε ότι ήταν εύλογο, ήξερε ότι ήταν οικείο, ήξερε ότι το ήξερε – κι όμως δεν ήξερε τι ήξερε! Με μια κίνηση του μυαλού του έπνιξε αυτή τη βασανιστική σκέψη. Δεν είχε νόημα να την κυνηγήσει άλλο γιατί δεν θα κατάφερνε να τη θυμηθεί – κι αυτό το ήξερε. Δίπλα του η Μαρία ένιωσε πως κάτι του συμβαίνει και για μια στιγμή γύρισε να τον κοιτάξει. Το χέρι της συνέχισε να συνυπάρχει με το δικό του.
Όταν φτάσαν στο σπίτι της, την αποχαιρέτισε για το βράδυ χωρίς να καταφέρει πάλι να της πει πως πρέπει να χωρίσουν. Πήρε μετά το δρόμο του με βαριά διάθεση, βάζοντάς τα με τον εαυτό του. ‘Σημαδεμένα χαρτιά’ σκέφτηκε, ‘χαρτιά που δε σ’ αφήνουν να κερδίσεις στο παιχνίδι της ζωής με τίποτα. Παίζω με σημαδεμένα χαρτιά’. Τον τσάτιζε και η άλλη σκέψη που του ερχόταν ξανά και ξανά σαν μια φωνή μεσ’ στον ύπνο του, μόλις ένα εκατοστό πιο κάτω από την επιφάνεια της συνείδησης. Όχι τίποτ’ άλλο, αλλά ένιωθε πως ήταν κάτι σημαντικό και κάτι που το ήξερε αλλά το είχε ξεχάσει. Αναρωτήθηκε πως γίνεται να ξέρει ότι το ξέρει. Μετά αναρωτήθηκε μήπως άρχισε να τρελαίνεται. Θυμήθηκε με κάποιο ρίγος εκείνο το γνωστό διήγημα που διάβασε παλιά, με τον άνθρωπο που ξύπνησε μεταμορφωμένος σε κατσαρίδα και ανησυχούσε για το πώς θα πάει στη δουλειά του. Με τη σκέψη της δικής του δουλειάς και με μια διάθεση κατσαρίδας μέσα του, γύρισε σπίτι και έπεσε για ύπνο.
 
 
Η επόμενη μέρα στο γραφείο κύλησε χωρίς να το καταλάβει, όπως κυλούν οι ώρες όταν νιώθεις πως δεν ενδιαφέρεσαι για τίποτα. Κάπως έτσι θα αισθάνονται κι οι αθλητές που ξέρουν πως το παιχνίδι είναι φτιαγμένο και το αποτέλεσμα προαποφασισμένο. Σημαδεμένα χαρτιά. Μετά τη δουλειά δεν είχε διάθεση να γυρίσει σπίτι. Δεν είχε ουσιαστικά όμως και κανένα φίλο για να βρεθούν. Περπατώντας τυχαία πέρασε από ένα καφέ και έτσι αναποφάσιστος και αβέβαιος όπως ήταν, τον τράβηξαν μέσα τα φώτα… μια αόριστη ελπίδα γνωριμίας και παρέας. Κάθισε σ’ ένα τραπέζι μόνος. Ωραία θα ‘ταν να γνώριζε κάποιον… πώς γίνεται συνήθως στις ταινίες? Κάθεσαι και πίνεις το ποτό σου, κάποιος σε ρωτάει την ώρα ή σχολιάζει κάτι μεγαλόφωνα και γνωρίζεστε. Μπορεί να συναντήσεις έτσι και τον έρωτα της ζωής σου• αλλά θα μπορούσε να συμβιβαστεί μια χαρά ακόμα και με έναν καλό φίλο. Μια σερβιτόρα που θα έρθει να σου πάρει παραγγελία και θα σε κοιτάξει με ένα βλέμμα όλο ενδιαφέρον μεταβιβάζοντάς σου χίλιες-δυο ανομολόγητες σκέψεις με τα μάτια της, ενώ τα χείλια της θα λένε ‘μάλιστα κύριε, μια κόκα-κόλα’• ένας άγνωστος που θα αποδειχθεί ότι είναι μυστικός πράκτορας σε αποστολή και μέχρι να τελειώσει η μέρα θα του έχεις σώσει τη ζωή και αυτός από ευγνωμοσύνη θα σε μυήσει στα μυστικά της διεθνούς κατασκοπείας. Μπορεί και να φύγετε μετά για να κλέψετε κάτι έγγραφα που είναι κρυμμένα στα νησιά Κούκ… κάπως έτσι δεν γίνεται στις ταινίες?
Δυστυχώς η σερβιτόρα που ήρθε δεν έδειχνε να ουσιαστικά να ενδιαφέρεται και πολύ γι’ αυτόν. Τον άκουσε βαριεστημένα, του απαρίθμησε τη λίστα με τους καφέδες και έφυγε χωρίς να τον κοιτάξει δεύτερη φορά. Όταν τον σέρβιρε δεν είπε τίποτα κι ο καφές ήταν χυμένος. Κοίταξε ολόγυρα ελπίζοντας να ξετρυπώσει κάποιον εν δυνάμει μυστικό πράκτορα. Τίποτα. Χωρίς να είναι ειδικός, ήξερε ότι δεν υπάρχει περίπτωση κάποιος απ’ τους αργόσχολους αυτούς να κάνει διπλή ζωή. Ξαφνικά ένιωσε μόνος και απογοητευμένος. Δεν ήξερε τι να κάνει στο μαγαζί και συν τοις άλλοις έπρεπε να πιει κι έναν καφέ χωρίς να τον θέλει πραγματικά. Αν είχε πάρει τουλάχιστον μια εφημερίδα…. ο διπλανός του είχε μια με αθλητικά, αν και οι μυστικοί πράκτορες σίγουρα δε διαβάζουν αθλητικά. Δεν μπήκε στον κόπο ούτε καν να του τη ζητήσει.
Δίνοντάς του τα ρέστα η σερβιτόρα είπε: ‘Σας ευχαριστώ πολύ κύριε’ με τον ενθουσιασμό και τη ζέση ενός on-line μηχανήματος τραπέζης. ‘Κι εγώ σ’ ευχαριστώ’ της είπε χωρίς να το εννοεί.
Πήγε σπίτι και βρήκε τον πατέρα του να μιλάει στο τηλέφωνο: “ …ναι, θα τα πούμε αύριο, καλό σας απόγευμα” τον άκουσε να λέει σε κάποιον και μετά να το κλείνει. Τον κυρίεψε ένας παράλογος φόβος ότι μιλούσαν γι’ αυτόν• ίσως να ήταν τρελός και να κανόνιζαν να τον κλείσουν σε κάποιο ίδρυμα. Ένιωθε σα να κοντεύει να εκραγεί μέσα του. “Σε παρακαλώ” ζήτησε απ’ τον πατέρα του, “έλα να μιλήσουμε καθώς θα τρώω, δεν αντέχω άλλο”
Ο πατέρας του ήρθε κοντά του. “Έλα, πες μου, τι σου συμβαίνει”
“‘Έχω βαρεθεί” είπε “να φτιάχνω ταξίδια των άλλων και ποτέ να μην κάνω κι εγώ ένα”. Ξεφύσηξε θυμωμένα για μια στιγμή και μετά συνέχισε:
“Ξέρεις πόσο βασανιστικό είναι να βρίσκεις όμορφες και μακρινές τοποθεσίες για άλλους και εσύ να ξέρεις την Ταϊτή, το Μπαλί και το Μαυρίκιο μόνο από φωτογραφίες στα διαφημιστικά? Για μένα η Χαβάη και το Ρίο δεν είναι παρά μόνο ένας κωδικός στον υπολογιστή μου, ένα ποσό για το εισιτήριό τους – μετάβαση και επιστροφή συν φόρους αεροδρομίου. Δεν αγναντεύω τον Ειρηνικό από την κορφή ενός λόφου, δεν χορεύω με εξωτικές καλλονές”
Ξεφύσηξε άλλη μια φορά και μετά συνέχισε: “Θα’ θελα να δω το Γκραν Κάνυον από κοντά. Να το διασχίσω σ’ όλο του το μήκος, να δω αν είναι άραγε τόσο μεγάλο όσο λένε. Να κοιτάξω από ψηλά και να παρακολουθήσω τα παιχνίδια των ίσκιων στα βράχια του καθώς η μέρα περνά… Ξέρεις τι σημαίνει για μένα Γκραν Κάνυον? 1.370 δολάρια! Ακριβώς. Τόσο κάνει ένα πακέτο προσφοράς 4 ημερών που περιλαμβάνει: αεροπορικό ταξίδι στο Φοίνιξ της Αριζόνα με ενδιάμεσες στάσεις Νέα Υόρκη και Ντάλας, μεταφορά με λεωφορείο στο φαράγγι, περιήγηση με τραίνο και διαμονή σε τοπικό ξενοδοχείο παλαιού τύπου. Γκραν Κάνυον, το χαρτονόμισμα των 1.370 δολαρίων. Είμαι σαν μια τράπεζα που δίνω μπλοκ επιταγών τα οποία εξαργυρώνονται σε μακρινούς τόπους συνήθως με ποτό, χορούς, ψώνια και αμμουδιές. Είμαι ένας μάγος που δεν μπορεί να εξασκήσει τη μαγεία του στον εαυτό του”. Σταμάτησε για μια στιγμή γιατί είχε αρχίσει να εξάπτεται. Πήρε μια βαθιά αναπνοή για να ηρεμήσει και είπε: “Υπάρχει άραγε τόσο μεγάλο χαρτονόμισμα όσο των 1.370 δολαρίων?”
“Υπάρχει απ’ όσο ξέρω” του απάντησε ο πατέρας του. “Και πιο μεγάλο ακόμα”
“Εγώ μέχρι 100 δολαρίων έχω δει” είπε αυτός.
“Ναι, όπως και οι περισσότεροι άλλωστε, γιατί τα μεγάλα χαρτονομίσματα έχουν σταματήσει να τυπώνονται πλέον και είναι πολύ σπάνια. Πάντως κυκλοφορούν των 500, των 1000, των 5.000, των 10.000 ακόμα και των 100.000 δολαρίων” του είπε ο πατέρας του.
“Σοβαρά μιλάς?” θαύμασε αυτός. “Και τι εικόνα έχει το χαρτονόμισμα των 100.000 δολαρίων?”
“Νομίζω τον Πρόεδρο Ουίλσον”.
“Αχ,… τι καλά που θα ’ταν να έβρισκα ένα τέτοιο στο δρόμο! Ή να έσωζα έναν εκατομμυριούχο από βέβαιο πνιγμό και αυτός από ευγνωμοσύνη να μου χάριζε έναν Ουίλσον! Θα ταξίδευα τότε σ’ όλα τα Γκραν Κάνυονς του κόσμου. Πάντως και με 10.000 ή των 5.000 δολαρίων συμβιβάζομαι!” είπε.
“Πάντως προς το παρόν θα πρέπει να συμβιβαστείς με εκείνα που έχουν τον Ουάσινγκτον! Ξέρεις, αυτά με τον αετό απ’ την άλλη!” απάντησε γελώντας ο πατέρας του.
Η κουβέντα άρχισε να του κάνει καλό. Σιγά-σιγά ηρεμούσε απ’ τα νεύρα και τη μελαγχολία του και άλλαζε διάθεση. Σήκωσε το κεφάλι και κοίταξε τον πατέρα του με μάτια γεμάτα ενδιαφέρον και θαυμασμό. Η κουβέντα του άρεσε.
“Αλήθεια, πως αποφασίστηκε ο αετός να είναι το σύμβολο των Ηνωμένων Πολιτειών?” ρώτησε.
“Με τον ίδιο τρόπο που υπήρξε και σύμβολο τόσων ακόμα κρατών, βασιλιάδων και στρατηγών φαντάζομαι” είπε ο πατέρας του. “Συμβολίζει τη δύναμη και την περηφάνια. Το ξέρεις ότι υπήρξε αντικείμενο διαμάχης στις νεοσύστατες τότε Ηνωμένες Πολιτείες για το ποιο πουλί θα διαλέξουν σαν σύμβολο?”
“Μα ο αετός ακούγεται πολύ ταιριαστός” είπε αυτός.
“Τον έχουμε συνηθίσει πια, γι’ αυτό. Όμως ως προς τον φαλακραετό που απεικονίζεται στη σφραγίδα της χώρας υπήρχαν αντιρρήσεις, κυρίως από τον Μπέντζαμιν Φράνκλιν. Έλεγε πως είναι πουλί με ‘κακοήθη χαρακτήρα που δε βγάζει το ψωμί του με τίμιο τρόπο’ επειδή παίρνει από πίσω τα άλλα θαλασσοπούλια και τους κλέβει τη λεία. Αυτός πρότεινε σαν πιο ταιριαστό σύμβολο την άγρια γαλοπούλα. Κάποιος άλλος πρότεινε τον κούκο”.
“Γιατί τον κούκο?”
“Διότι είναι ο ξύπνιος όλων των πουλιών. Δεν κάνει δική του φωλιά αλλά αφήνει το αυγό του μέσα στη φωλιά κάποιου άλλου πουλιού που το περνάει για δικό του. Έτσι και οι Αμερικανοί σαν μετανάστες είναι, λέει, όλοι κούκοι: δεν έχουν δικό τους σπίτι και χτίζουν τα σπίτια τους στις φωλιές άλλων πουλιών” είπε ο πατέρας του.
“Πάντως σκέφτεσαι πάνω στα δολάρια και στα έγγραφά τους οι Αμερικανοί να είχαν κούκους και γαλοπούλες? Πλάκα έχει! Πολύ καλύτερος είναι ο αετός, γι’ αυτό και έγιναν τόσο ισχυροί. Αν είχαν υιοθετήσει τη γαλοπούλα θα ήταν σήμερα χώρα του τρίτου κόσμου. Ή θα τους είχε κατακτήσει το Μεξικό!” είπε αυτός με κέφι.
Ο πατέρας του κάτι απάντησε αλλά τα λόγια βγήκαν ακατάληπτα από το στόμα του. “Τί είπες?” τον ρώτησε, όμως ξαναπήρε πάλι μια ακαθόριστη απάντηση. Του φαινόταν σα να μιλούσε ο πατέρας του σε μια ξένη γλώσσα – και μάλιστα χωρίς καν να καταλαβαίνει σε ποια γλώσσα μιλάει. Για κάποιο λόγο τον γέμισε ανησυχία αυτό… Δεν μπορούσε να το προσδιορίσει, όμως τον τσίγκλιζε βαθιά μέσα του, τον έκανε να νιώθει ότι κάτι βασικό δεν είχε καταλάβει σωστά. Πήγε να ρωτήσει και για τρίτη φορά όμως σταμάτησε. Το αίσθημα αυτό πως κάτι, σε κάποιο κρίσιμο σημείο ξέχασε, του είχε ξαναγυρίσει. Και μαζί του γύρισαν όλοι οι βασανισμοί που το συνόδευαν.
Πέρασε την υπόλοιπη μέρα του χωρίς να κάνει κάτι το ιδιαίτερο και χωρίς να σκεφτεί κάτι σπουδαίο. Αν έγραφε ημερολόγιο, δεν θα είχε τι να γράψει για το κομμάτι αυτό της μέρας.
 
 
Ξημέρωσε Κυριακή. Στην αρχή δεν ήθελε να σηκωθεί καθόλου απ’ το κρεβάτι. Κάποιες μέρες σαν κι αυτή ευχαρίστως θα μπορούσε να μείνει ξαπλωμένος ατέλειωτα. Δεν είχε κουράγιο καλά-καλά ούτε για να περπατήσει – ευτυχώς που δε δούλευε σήμερα. Η μητέρα του έβαλε το κεφάλι της απ’ την πόρτα: “Είσαι έτοιμος?” τον ρώτησε.
“Έτοιμος για ποιο πράγμα?” της απάντησε νιώθοντας καλύτερα και μόνο που την έβλεπε.
Η μητέρα του απάντησε κι αυτή κάτι, αλλά δεν τo κατάλαβε. Τα λόγια της ακούγονταν ξένα στ’ αυτιά του. Συνέχισε να μιλάει για λίγη ώρα με ήχους ακατάληπτους μέχρι που την άκουσε καθαρά να λέει:
“Ξέχασες? Σήμερα είχαμε πει ότι θα πάμε βόλτα με το αυτοκίνητο”
Η αλήθεια ήταν ότι το’ χε ξεχάσει τελείως. Όπως είχε σίγουρα ξεχάσει και κάτι άλλο, κάτι που τρεμόπαιζε λίγο πιο κάτω απ’ την επιφάνεια της συνείδησής του και δεν έλεγε ποτέ να βγει παραέξω. Μήπως είχε δώσει παλιά κανέναν όρκο και δεν τον κράτησε? Μήπως οι γονείς του κρύβαν κάτι? Σαν τα όνειρα που δεν τα θυμόμαστε, αλλά ξέρουμε ότι κάτι είδαμε στον ύπνο μας. ‘Αυτό είναι’ αποφάσισε. ‘Θα είδα κάποιο όνειρο και δεν θα το θυμάμαι’. Μ’ αυτήν την παρήγορη σκέψη κατά νου άρχισε να ετοιμάζεται για τη βόλτα.
Μετά από λίγη ώρα είχαν μπει όλοι τους στο αυτοκίνητο και ξεκινούσαν. Ο πατέρας του ανακοίνωσε πως θα παίρνανε και κάποιον άλλον επιβάτη μαζί τους. “Πού θα πάμε?” ρώτησε τους γονείς του.
“Θα πάμε στο βουνό” απάντησε η μητέρα του.
Στο βουνό? Ένιωσε πως είχε κάτι να κάνει μ’ αυτό που ξέχασε. Εκείνο το βασανιστικό αίσθημα ξαναγύρισε ενισχυμένο. Αν μπορούσε λίγο να συγκεντρωθεί με το σωστό τρόπο για να το θυμηθεί… όμως κάθε φορά που πήγαινε να το πιάσει, αυτό σαν ψάρι γλιστρούσε μέσα απ’ τα χέρια του!
Σε λίγο το μικρό αυτοκίνητο τους σταματούσε σε κάποιο σπίτι και ένας άντρας που τον έβλεπε για πρώτη φορά στη ζωή του άνοιξε την πόρτα και κάθισε στη θέση του συνοδηγού. Όλη αυτήν την ώρα δεν είχε προσέξει πως η μητέρα του καθόταν πίσω μαζί του. Ο άγνωστος άντρας τον κοιτούσε επίμονα. Μήπως ήταν κανένας γιατρός? Αυτό είναι, πηγαίνουν να τον κλείσουν σε κάποιο ίδρυμα πάνω στο βουνό για θεραπεία, τα λογικά του δε θα’ ναι καλά… ‘ας με κλείσουν λοιπόν, τι έχω να χάσω?’ σκέφτηκε. Ο άγνωστος άντρας έβρισκε τέτοιο ενδιαφέρον σ’ αυτόν που δεν είχε μάτια για τίποτ’ άλλο.
“Βάλτε τη ζώνη σας” του είπε ο πατέρας του.
“Τι? Ποια ζώνη,… α ναι, τη ζώνη” έκανε αυτός.
Δεν τον ενοχλούσε το βλέμμα του αγνώστου όσο ήταν μαζί με τους γονείς του. Έλπιζε μόνο να τον επισκέπτονταν συχνά στο ίδρυμα γιατί αυτούς μόνο είχε για στήριγμα. Η Μαρία σίγουρα δε θα περνούσε ούτε μια φορά να τον δει… σίγουρα θα εκπλαγεί μόλις μάθει ότι είναι τρελός• μετά θα πει: ‘δεν είναι δυνατόν!’ και μετά: ‘εγώ πάντα το ’λεγα ότι αυτός δε στέκει καλά στα μυαλά του’
Το αυτοκίνητο συνέχισε να προχωράει και μετά από μερικές ώρες ταξιδιού στην επαρχία πήρε έναν ανηφορικό δρόμο. Να που έκανε και κάποιο ταξίδι τελικά! Βέβαια δεν ήταν και τόσο εξωτικό όσο έλπιζε… τέλος πάντων, δεν μπορείς να τα ‘χεις όλα στη ζωή – ειδικά αν δε στέκεις καλά στα μυαλά σου, όπως θα ‘λεγε κι η Μαρία. Ένιωθε πάντως αρκετά καλά και αναρωτιόνταν πόσο θα κρατούσε η θεραπεία του και πότε θα ξανάβλεπε το γραφείο ταξιδιών. Έπρεπε να είχε ειδοποιήσει πως θα πάρει άδεια κάποιες μέρες. Ίσως στο ίδρυμα πάνω στο βουνό να θυμόταν και αυτό που είχε ξεχάσει, ίσως τα φάρμακα που θα του δώσουν να το ξαναφέρουν στη μνήμη του.
Ο πατέρας του έδειξε ένα βουνό εκεί κοντά που ερχόταν όλο και πιο κοντά τους και είπε: “Να, εκεί είναι”.
“Άντε υπομονή, φτάνουμε πια” είπε η μητέρα του.
Ο πατέρας του απάντησε πάλι κάτι το ακατάληπτο. Απορούσε πως μπορεί και βγάζει τέτοιους ήχους με το στόμα του. Μετά κι ο άγνωστος άντρας άρχισε να βγάζει τέτοιους περίεργους ήχους. Το αίσθημα που τον βασάνιζε ξαναδυνάμωσε σε πολύ έντονο βαθμό. Δεν ένιωθε όμως απειλή ή ανησυχία. Είχε στυλώσει το βλέμμα του πάνω στο βουνό που πλησίαζε και παρατηρούσε ασάλευτος.
Μέσα στ’ αυτοκίνητο οι άλλοι τώρα μιλούσαν διαρκώς μεταξύ τους. Μιλούσαν? Μάλλον δεν ήταν και το σωστό ρήμα! Δεν καταλάβαινε τίποτα απ’ αυτά που έλεγαν. Τον έπνιγε όμως ένα αίσθημα προσμονής και ανυπομονησίας καθώς το αυτοκινητάκι σκαρφάλωνε με δυσκολία την πλαγιά και ήξερε ότι από στιγμή σε στιγμή θα θυμόταν αυτό που τόσο καιρό είχε ξεχασμένο… Πέρα μακριά είδε καθαρά ένα ποντικάκι να βγάζει το κεφαλάκι του από μια τρύπα στα βράχια. Αυτό του θύμισε ότι δεν είχε φάει τίποτα όλη μέρα και έβγαλε μια κραυγή χαράς. Άρχισε να ξύνει ανυπόμονα με τα νύχια του καθώς το αυτοκίνητο σταματούσε.
Βγήκε έξω λίγο σαστισμένος, λίγο χαρούμενος, λίγο περίεργος, λίγο απ’ όλα. Οι μυρωδιές της βουνίσιας πλαγιάς όλο πεύκο και θυμάρι γέμισαν τα ρουθούνια του. Ανοίγοντας το ράμφος του έβγαλε άλλη μια κραυγή χαράς και έκανε μερικά βήματα στο χώμα. Για μια στιγμή φοβήθηκε ότι θα πέσει μπροστά, όμως γρήγορα βρήκε ότι ανοίγοντας τα φτερά του μπορεί να ισορροπεί και να ελέγχει την κίνησή του. Τα μάτια του άνετα διέκριναν σπουργίτια και ποντικάκια πολλά χιλιόμετρα πιο πέρα. Αφέθηκε να πέσει μπροστά και καθώς έφτανε σε οριζόντιο επίπεδο, μ’ ένα δυνατό πλατάγιασμα των φτερών του πέταξε στον αέρα και ανέβηκε στο κλαδί ενός πεύκου εκεί κοντά. Αμέσως έριξε τη ματιά του προς τα κάτω και το βλέμμα του συναντήθηκε με τρία ανθρώπινα βλέμματα που κοιτούσαν προς τα πάνω. Από πάνω ο ήλιος μεσουρανούσε σ’ έναν καταγάλανο ουρανό και η κορφή του βουνού με την βραχώδη πλαγιά δέσποζε πάνω στο όλο σκηνικό. Με ένα τελευταίο χαρούμενο κρώξιμο, κάτι σαν ιαχή νίκης και κάτι σαν αποχαιρετισμός, υψώθηκε προς τα μέρη των αετών.
 
 
Το αυτοκινητάκι γυρνούσε απ’ το βουνό μεταφέροντας τρεις συγκινημένους και άφωνους επιβάτες. Οι δύο ήταν ένα άτεκνο ζευγάρι με όλα τα δυνατά συναισθήματα των γονιών που βλέπουν το παιδί τους να είναι ευτυχισμένο αλλά και να φεύγει μακριά: χαρά που το βοήθησαν και στεναχώρια που το έχασαν για πάντα. Ο τρίτος ήταν ο υπεύθυνος μιας οργάνωσης προστασίας άγριων ζώων που κι αυτός προτιμούσε να μένει σιωπηλός. Εξάλλου πριν λίγο είχαν όλοι τους θαυμάσει ένα μεγαλόπρεπο και σπάνιο θέαμα: το αγέρωχο πέταγμα ενός αετού πάνω απ’ τις κορφές των δέντρων προς τη βουνοκορφή. Είχαν καθίσει και τον παρακολούθησαν μέχρι που έγινε μια μικρή κουκκίδα και σιγά-σιγά εξαφανίστηκε τελείως πετώντας πέρα μακριά. Είχαν μείνει ακόμα λίγο παρόλο που δεν έβλεπαν τίποτα, πείθοντας τον εαυτό τους ότι τα ελαφρά παιχνιδίσματα των ματιών πάνω στην πλαγιά του βουνού μπορεί και να είναι η μορφή ενός αετού που πετάει. Σκέφτηκαν όλοι τους το ίδιο πράγμα: πως αυτός σίγουρα θα τους βλέπει τώρα με την εκπληκτική όραση που έχουν οι αετοί, θα μπορεί ακόμα και να διαβάσει τις ανάκατες εκφράσεις στα πρόσωπά τους.
Πρώτος έσπασε τη σιωπή ο άντρας απ’ το ζευγάρι: “Όπως και να το κάνουμε, οι αετοί είναι υπέροχα ζώα” είπε.
“Ναι, σίγουρα, πολύ όμορφα” είπαν οι άλλοι δυο ταυτόχρονα, σα να περίμεναν αυτήν την ευκαιρία να μιλήσουν.
“Και το πέταγμά τους είναι τόσο αριστοκρατικό” ξαναείπε αυτός.
“Ναι, είναι δυνατό και αγέρωχο…” συμφώνησε η γυναίκα του.
“Εμ, δεν είναι τυχαίο που οι Αμερικανοί τον διάλεξαν για σύμβολο της χώρας τους. Γι’ αυτό ίσως έγιναν οι κυρίαρχοι του πλανήτη” συμπλήρωσε και ο υπεύθυνος του κέντρου άγριων ζώων.
“Πάντως σκεφτόντουσαν να διαλέξουν και την άγρια γαλοπούλα για σύμβολο” είπε ο άντρας απ’ το ζευγάρι. “Λέγαν ότι ο αετός δεν – τέλος πάντων, ας την αφήσουμε αυτή τη κουβέντα. Θαρρώ ότι θα μας λείψει τώρα” είπε. “Τον είχαμε συνηθίσει ξέρετε, τον έχουμε στο σπίτι μας – ‘είχαμε’ θα ‘πρεπε να πω μάλλον – όχι απλώς από μικρό πουλάκι, αλλά προτού καν γεννηθεί”
Ένας σιγανός αναστεναγμός απ’ τη μεριά της γυναίκας του υπογράμμισε αυτά τα λόγια. Τα μάτια της ξανακοίταξαν για μια ακόμα φορά προς τη βουνοκορφή μήπως και δουν καμιά κουκκίδα να πετάει.
“Πώς έγινε αυτό?” ρώτησε ο άλλος άντρας.
“Τον βρήκαμε σε μια εκδρομή που κάναμε σ’ αυτό το βουνό” συνέχισε ο άντρας απ’ το ζευγάρι. “Σκαρφαλώναμε στην πλαγιά και πέσαμε πάνω στη φωλιά με το αυγό μέσα. Η μαμά του ήταν λίγο παραπέρα• για την ακρίβεια καμιά εκατοστή μέτρα πιο κάτω, χτυπημένη απ’ τα σκάγια κάποιου κυνηγού προφανώς για να εξασκηθεί στο σημάδι, ίσως και χωρίς κανέναν απολύτως λόγο”. Ξεφύσηξε καθώς θυμόταν την ανακάλυψη εκείνης της μέρας. “Είχαμε ακούσει το ‘μπαμ’ μερικές ώρες πριν. Δεν ξέραμε τι να κάνουμε με το αυγό. Τελικά το μαζέψαμε πολύ προσεκτικά και το πήραμε σπίτι μας. Το βάλαμε σ’ ένα κουτί με βαμβάκι πάνω στο καλοριφέρ. Πριν προλάβουμε να συνέλθουμε και να ειδοποιήσουμε οποιονδήποτε το αυγό είχε αρχίσει να ραγίζει. Θα τη θυμάμαι για πολλά χρόνια εκείνη την ημέρα…”
“Να τον βλέπατε πως ήταν όταν βγήκε απ’ το αυγό!” είπε η γυναίκα του νοσταλγικά. “Άσχημος, σαστισμένος και ζαρωμένος, σκέτη γλύκα!”
Ο άντρας της συμφώνησε κι αυτός με τη σειρά του: “Δεν έμοιαζε καθόλου γι αετός έτσι όπως τους ξέρουμε. Αφού στην αρχή σκεφτόμασταν ότι ήταν κούκος που τον έβαλαν οι γονείς του μέσα στην αετοφωλιά και τον κλωσούσε η αετίνα νομίζοντας ότι είναι κάποιο δικό της αυγό”
“Πάντως μετά τον αγαπήσαμε πολύ” είπε η γυναίκα του. “Τον υιοθετήσαμε κανονικά. Κι αυτός μας αγαπούσε ξέρετε…”
“Ναι,” συμφώνησε κι ο άντρας της “ώρες-ώρες νόμιζες πως αυτό το πουλί καταλάβαινε τη ζωή μας, τη δουλειά μας, αυτά που του λέγαμε – γιατί του μιλούσαμε κανονικά ξέρετε – σαν να ήταν κι αυτό άνθρωπος…”
“Όλα τα πουλιά που μεγάλωσαν κάτω απ’ αυτές τις συνθήκες νομίζουν ότι είναι άνθρωποι. Μόλις βγουν απ’ το αυγό τους κοιτάζουν το πρώτο κινούμενο αντικείμενο που θα δουν και ταυτίζονται μαζί του. Ξέρετε το γνωστό πείραμα που είχε κάνει ο Λόρενζ με τα χηνάκια που μόλις βγήκαν στον κόσμο τον είδαν και νόμισαν πως είναι η μαμά τους?” είπε ο άλλος άντρας.
“Καλά και δεν καταλαβαίνουν ότι αυτός είναι άνθρωπος και αυτά είναι κάτι άλλο?” ρώτησε η γυναίκα.
“Όχι, δεν το καταλαβαίνουν. Υπάρχουν πάρα πολλές αναφορές ζώων που νόμισαν ότι είναι άνθρωποι. Ο νους του ζώου λειτουργεί διαφορετικά απ’ το νου των ανθρώπων. Προσαρμόζουν φαίνεται τη συνείδηση του εαυτού τους καθώς και τα διάφορα ερεθίσματα που πέφτουν στην αντίληψή τους για να ταιριάζουν με την εικόνα που έχουν ήδη δεχτεί. Σε μικρότερο βαθμό, αυτό συμβαίνει και με μας τους ανθρώπους: δεν προσαρμόζουμε τις ψυχικές μας στάσεις και τα συμπεράσματα για να ταιριάξουν με τα αξιώματα που έχουμε ήδη σχηματίσει για τον εαυτό μας, για κάποιον άλλον, για τον κόσμο γενικά?” απάντησε ο υπεύθυνος του κέντρου άγριων ζώων.
Το αυτοκινητάκι συνέχισε να κατηφορίζει προς την πόλη. Πάνω στο βουνό ένας αετός ανακάλυπτε τον κόσμο. Του φαινόταν πως μόλις είχε ξυπνήσει από ένα βαθύ όνειρο. Κάτι με ανθρώπους και σπίτια και γραφεία… τέλος πάντων, δεν είχε σημασία. Μετά από λίγο καιρό ούτε που θα θυμόταν τίποτα.
“Πάντως χαίρομαι τελικά που ένιωσε την αληθινή του φύση και πέταξε προς την πατρίδα του, την πραγματική του πατρίδα” είπε ο άντρας από το ζευγάρι. “Όσο κι αν τον αγαπούσαμε δεν θα μπορούσε να ζήσει μαζί μας, δεν ανήκει στον κόσμο μας. Ανησυχούσα μήπως του κάναμε κακό που τον βάλαμε στη ζωή των ανθρώπων. Μήπως ατρόφησαν τα φτερά του και δεν μπορεί πια να πετάξει ή μήπως δε θα θέλει να φύγει από μας”
“Ναι” είπε και η γυναίκα του “δεν πετούσε καθόλου, ουσιαστικά έκανε μόνο μεγάλα άλματα σαν κοτόπουλο. Κάποιες βόλτες του γύρω-γύρω από το σπίτι δεν είχαν καμιά σχέση με το ξακουστό πέταγμα του αετού. Είχαμε στεναχωρηθεί πια που το εξανθρωπίσαμε με τέτοιο τεχνητό τρόπο το πουλί. Ξέρετε, ακόμα και στο κουτί του στρώσαμε εφημερίδες με διαφημίσεις αεροπλάνων μήπως νιώσει κάτι και συγκινηθεί”.
“Και με βουνά και με ποντικάκια!” συμπλήρωσε ο άντρας της. “Μέχρι και μία φωτογραφία με το Γκραν Κάνυον του έβαλα που την πήρα απ’ το γραφείο ταξιδιών που δουλεύω. Τελικά είπαμε: πρέπει οπωσδήποτε να τον πάμε πίσω στο σπίτι του και να τον αφήσουμε ελεύθερο. Εμάς θα μας άρεσε να μας έπαιρναν οι αετοί από μωρά και να μας είχαν στο δικό τους κόσμο σα τον Ταρζάν?”
“Εμένα ναι, πολύ θα μ’ άρεσε” είπε ο υπεύθυνος του κέντρου προστασίας άγριων ζώων με χαρούμενο βλέμμα στα μάτια του “αρκεί να μου μάθαιναν και να πετάω βέβαια!”
 
 
 
Ονομάζομαι Ηλίας Μπένης. Γεννήθηκα πριν από 30 χρόνια την ίδια ημερομηνία με τον Σαλβαντόρ Νταλί (αυτό σημαίνει 11 Μαρτίου για όσους δεν ξέρουν από ζωγραφική). Το γεγονός έγινε στην ίδια πόλη που γεννήθηκε κι ο Τζόρτζιο ντε Κίρικο (αυτό σημαίνει στο Βόλο πάλι για όσους δεν ξέρουν από ζωγραφική). Από μικρός είχα μεγάλη αγάπη στο διάβασμα και όταν δεν έπαιζα ή δεν ήμουν πάνω στο ποδήλατό μου, είχα πάντα ένα βιβλίο μπροστά μου. Έχω καταφέρει να είμαι ο μόνος άνθρωπος στον κόσμο που μιλάει Ελληνικά, Αγγλικά, Ισπανικά και Ταϊλανδικά. Ήρθα στη Θεσσαλονίκη (απ' όπου και γράφω αυτές τις γραμμές) στα 18 μου χρόνια σπουδάζοντας Μαθηματικά. Μετά την αποφοίτηση ακολούθησε μία μεγάλη περιπέτεια που περιλαμβάνει ένα ημιτελές διδακτορικό στη Λογική, μια εμπειρία στη ζωή της Αθήνας, μεταφράσεις, ταξίδια στην Αμερική και την Ασία, γεωργικά μηχανήματα, χαλιά στο Κασμίρ, κάκτους στην Αριζόνα και Ταϊλανδέζικα γλυκά με σκόρδο, γαρίδες και τσίλι.
Από μικρός είχα προσέξει στο σχολείο πως οι συμμαθητές μου βυθίζονταν σε ατέλειωτα χασμουρητά - αν και επιμελώς κρυμμένα - όταν ο δάσκαλος διάβαζε τις εκθέσεις μας στην τάξη. Επειδή δε μου άρεσε να κοιμούνται όταν με ακούνε και άμα φώναζα δυνατά 'Ξυπνήστε!' ο δάσκαλος θα με τιμωρούσε, αναγκάστηκα να γράφω τις εκθέσεις μου με τρόπο 'αφυπνιστικό'. Ίσως και ο Ρήγας Φεραίος (άλλος Βολιώτης κι αυτός) να είχε τέτοιους συμμαθητές και με την εξάσκηση συνέθεσε το 'Θούριο'.
Όποιον ενδιαφέρει τυχόν συνεργασία για Ταϊλανδέζικο εστιατόριο με καταπληκτικές σπεσιαλιτέ, ας μη διστάσει να επικοινωνήσει μαζί μου - σίγουρη επιτυχία.
 

Έκανες μια ευχή;
Συγνώμη; είπα ξαφνιασμένος στα γαλλικά.
- Όταν ρίχνεις τα ντίγια στο ποτάμι και κάνεις μια ευχή τότε αυτή πραγματοποιείται.
Ήταν η πρώτη μου μέρα στο Χάριντγουαρ, αν και ήμουν ήδη εδώ και ένα μήνα στην Ινδία. Είχα έρθει για να δω το Ααρτι, την περίφημη τελετή, στο ιερό γκάτ το Χαρ-Κι-Παιρι. Με το σούρουπο, ρίχνουν από τα ιερά σκαλοπάτια βαρκούλες στον Γάγγη, φτιαγμένες από πλατιά πράσινα φύλλα, γεμάτες με λουλούδια και ένα φυτίλι στην μέση, σαν προσφορά στον ιερό ποταμό.
Στο πρόσωπο της τρεμόπαιξαν χίλια χρώματα στο κόκκινο του ουρανού και των μαλλιών της.
Ναταλί. Και άπλωσε το χέρι της ακουμπώντας το στο στήθος μου, κάνοντας με να ανατριχιάσω.
Δημήτρης.
Λοιπόν έκανες μιά ευχή ή όχι; Γιατί η δική μου μόλις πραγματοποιήθηκε.
Τί εννοείς;
Έβαλε τα χέρια της μέσα στις τσέπες του φαρδιού βαμβακερού παντελονιού της, και κοίταξε προς το μέρος μου σκυφτά κλωτσώντας το χώμα σαν παιδί που μίλησε παραπάνω από 'τι έπρεπε.
Έχουν φύγει όλοι οι φίλοι μου τώρα που έρχονται οι μουσώνες, πήγαν νότια. Δεν ήθελα να φύγω αμέσως, ίσως αργότερα. Σπουδάζω ανατολική μουσική, στο Παρίσι. Μαθαίνω να παίζω το σιτάρ σ' ένα δάσκαλο εδώ.
Γύρισε το βλέμμα της στον ποταμό και συνέχισε επιτακτικά.
Η ευχή μου ήταν να μην είμαι άλλο μόνη μου… Και να που ήρθες.
Ο κόσμος στο γκάτ πύκνωνε ολοένα και πιο πολύ. Έσπρωχναν για να πλησιάσουν στα νερά. Η μυρωδιά από τα θυμιάματα ανακατευόταν με την μυρωδιά των λουλουδιών και του κόσμου. Ακούγονταν οι φωνές τους, σμίγοντας με τις ψαλμωδίες , βουτώντας στα νερά, ανάμεσα από τα αναμμένα ντίγιας που αναποδογυρίζονταν από τα ορμητικά ρεύματα. Άρχισα να ζαλίζομαι.
Θα πρέπει να φύγω, της είπα. Μένω στην διπλανή πόλη στο Ρίσικές και αύριο φεύγω για Άκρα.
Θα' ρθώ μαζί σου, εκτός και αν υπάρχει πρόβλημα. Μόνο να πάρω τα πράγματά μου από το άσραμ που μένω και φύγαμε.
Κανένας δεν μπορούσε να της πει ποτέ όχι, να της αρνηθεί κάτι. Και το ήξερε. Και δεν υπάρχει τίποτα πιο επικίνδυνο από μία γυναίκα που ξέρει την δύναμή της. Όπως θα το μάθαινα και εγώ.
#
Πέταξε το σακίδιό της στο πάτωμα και άνοιξε τον ανεμιστήρα. Το δωμάτιό μου στο '' Blue Hotel'' ήταν βαμμένο όπως και όλο το κτίριο σε βαθύ μπλε και έβλεπε σε μιά εσωτερική αυλή, εκτός από ένα παράθυρο πίσω με κάγκελα, που έβλεπε προς το βουνό. Τα μόνα έπιπλα ήταν ένα κρεβάτι, μιά καρέκλα σε άθλια κατάσταση και ένας κάλαθος αχρήστων γεμάτος με μπουκάλια από σιρόπια για τον βήχα που άφησε άδεια φεύγοντας πριν από μένα ένας άγγλος.
Πώς αντέχεις με τόση υγρασία; είπε ανάβοντας ένα τσιγάρο, από τα βαριά τα ινδικά. Άγγιξε τον τοίχο, σκύβοντας ελαφρά στο κρεβάτι. Σκαλίζοντας με το δάκτυλό της την μπογιά , βρήκε από κάτω ένα παλιότερο άσπρο χρώμα. Και γύρισε και με κοίταξε απαιτώντας προσοχή.
Λοιπόν, ξαναρώτησε.
[...]Δεν την αντέχω αλλά δεν έχω άλλη επιλογή.
Πιστεύεις στο κάρμα;
Δεν ξέρω σε τί πιστεύω.
Ο ανεμιστήρας νόμιζες ότι θα ξεκολλούσε, γυρίζοντας μ' ένα δαιμονισμένο θόρυβο στο ταβάνι, στέλλοντας κατά καιρούς στο πάτωμα μικρά φύλλα μπογιάς. Η μυρωδιά της υγρασίας σε διαπερνούσε.
Έλυσε τα μαλλιά της κάνοντας έτσι εντονότερη την αντίθεση με το άσπρο ξεμάσχαλο φανελάκι που φορούσε. Το στήθος της σχεδόν εφηβικό.
Ξαφνικά το πρόσωπό της ηρέμησε. Τότε μόνο πρόσεξα το τίκκα, το κόκκινο σημάδι στο μέτωπο και ένα κόσμημα στην μύτη της.
Με τα δυό της χέρια άγγιξε το δικό μου πρόσωπο. Μυρίζανε λάδι καρύδας.
Θα σε φροντίσω εγώ είπε σχεδόν μητρικά, σε μία φάση από αυτές που έμαθα αργότερα να αναγνωρίζω.
Μου χαίδεψε το πρόσωπο κάνοντάς με να αναζητάω το χέρι της την αφή της τα λεπτά δάχτυλά της. Έβγαλε τα ρούχα της μένοντας γυμνή, με ανοικτά παράθυρα, στο μισοσκόταδο του δωματίου. Το φιλί της γρήγορο , παιχνιδιάρικο, πειρακτικό. Και ξανά τα χέρια της να απλώνονται πάνω μου να γδύνουν άγρια, βίαια, να ξαπλώνει η ίδια πάνω μου με σκόρπιες κινήσεις να την νοιώθω παντού. Το στήθος της ξαναμμένο, σαν γροθιά να κτυπάει στο δικό μου, κάνοντάς με να ανατριχιάσω.
Την έσφιξα κρατώντας την από τους καρπούς κάνοντάς την σχεδόν να πονέσει και να αφήσει ένα αναστεναγμό ταυτόχρονα. Me plait beaucoup, ψέλλισε για να μπω στο παιγνίδι, άγρια και τρυφερά μαζί.
Τίποτα δεν είχε σημασία πια στον κόσμο εκείνη την στιγμή. Υπήρχε μόνο για μένα, σαν να είχε γεννηθεί αυτό το πλάσμα μόνο για μένα και τώρα μπορούσα να την κάνω ότι θέλω. Την ένοιωθα να πάλλεται σε κάθε μου κίνηση να ανταποκρίνεται σε κάθε μου θέληση, φτάνοντας δυνατά στην κορύφωση, μ' ένα ταυτόχρονο, παρατεταμένο οργασμό.
Η πρώτη αίσθηση που επέστρεψε ήταν η ακοή. Ο θόρυβος του ανεμιστήρα και βήματα στον κάτω όροφο.
Ύστερα μύρισα τα βαριά θυμιάματα απ' τα διπλανά δωμάτια ανάμικτα με την υγρασία. Και ύστερα τίποτα.
#
Το κυβερνητικό λεωφορείο που βρήκαμε, έχοντας χάσει το τρένο, έκανε τόσο πολύ θόρυβο που δεν μπορούσες να ακούσεις ούτε τις ίδιες τις σκέψεις σου. Χωρίς τζάμια στα παράθυρα, μόνο κάτι λινάτσες από παλιές σακκούλες και χωρίς πόρτες. Αφού μπήκαν μέσα όλοι ο βοηθός χτύπησε δυό φορές στην λαμαρίνα, σημάδι ότι όλα είναι εντάξει και ο οδηγός αγγίζοντας μιά φορά ένα μικρό πλαστικό ναό του Shiva μπροστά του και ύστερα το στήθος και το μέτωπο διαδοχικά, γκάζωσε.
Για έντεκα ώρες ταξιδεύαμε σταματώντας σε κάθε χωριουδάκι στο δρόμο. Ο θόρυβος της μηχανής συναγωνιζόταν την μουσική ενώ κάθε τόσο ανεβοκατέβαιναν άτομα σχεδόν χωρίς να σταματήσει το λεωφορείο. Άλλοτε οικογένειες ολόκληρες με μπόγους και πραμάτιες, άλλοτε ακόμα και με ζώα , με ψάθινα κλουβιά ή κλεισμένα, ζωντανά ακόμα, σε σακκούλια. Σε κάθε στάση ξυπόλητα πιτσιρίκια έμπαιναν στο λεωφορείο κουβαλώντας γλυκά, πανέρια σκαρφαλωμένα στα κεφάλια τους γεμάτα με καθαρισμένα κομμάτια μάνγκο, νερό, αναψυκτικά.
Η Ναταλί καθόταν στον πάγκο της διπλανής σειράς δίπλα σε μια γριά που κρατούσε στα χέρια της μάλλον το εγγόνι της. Ήμασταν σχετικά μπροστά , δυο-τρεις σειρές πριν τον οδηγό. Έμοιαζε να μην την νοιάζει ο θόρυβος κοιτάζοντας παντού διερευνητικά και χαμογελώντας που και που στο πιτσιρίκι. Αυτό άρχισε να παίζει με τα μαλλιά της δείχνοντας στην γιαγιά του το κόκκινο χρώμα τους με θαυμασμό. Αυτή τα άγγιξε και τα ακολούθησε ως τις ρίζες τους, απαλά και επιδέξια όπως κάνουν ολόκληρες γενιές γυναικών στην οικογένειά της. Βγάζοντας ένα ψαλιδάκι από το σακκίδιο, η γαλλίδα έκοψε μία μπούκλα και την έδωσε στον μικρό. Αυτός θριαμβευτικά την έδειξε στην γιαγιά του και την έβαλε στην τσέπη του.
Μ 'ένα απότομο φρενάρισμα σταματήσαμε σ 'ένα πρόχειρο εστιατόριο στον δρόμο. Ο οδηγός μας είπε ότι έχουμε 10 λεπτά για τουαλέτα και τσάι.
Ο μικρός πήρε την Ναταλί από το χέρι και κατέβηκαν τρέχοντας πρώτοι από το λεωφορείο. Κάθονταν σ' ένα τραπέζι όταν τους βρήκαμε και έπιναν αναψυκτικά. Μας γέμισαν στα τσίγκινα ποτήρια τσάι μασάλα και η γριά έβγαλε από τον μπόγο της νάαν, το παραδοσιακό τους ψωμί. Ένας από τους σερβιτόρους μας έφερε μαζί σαμόζες, γεμιστές με μπαχαρικά και πατάτα, που ο μικρός και η γιαγιά του καταβρόχθισαν αμέσως.
 
Τελικά δεν μου είπες τί κάνεις στην Ινδία, μήπως ψάχνεις κάτι;
- Δηλαδή όλοι όσοι έρχονται εδώ πρέπει να ψάχνουν κάτι; Απλώς ταξιδεύω ως τον Σεπτέμβριο που πρέπει να είμαι στο Νεπάλ. Είμαι γιατρός και θα δουλέψω εκεί σε μιά μικρή κλινική για τα παιδιά.
Ίσως δεν ξέρεις τί ψάχνεις ακόμα, γι' αυτό. Έχει σχεδόν ένα χρόνο που ταξιδεύω και ξέρω ότι μπορεί να παίρνουμε απαντήσεις όταν δεν έχουμε κάνει ακόμα τις ερωτήσεις. Σαν δισκέτα γραμμένη.
Ο μικρός με τράβηξε από το μανίκι και μου έδειξε το λεωφορείο. Σχεδόν όλοι είχαν μπει μέσα και κόρναρε δαιμονισμένα.
#
Μπήκαμε στην Άκρα αργά το απόγευμα. Η ατμόσφαιρα ήταν βαριά, ηλεκτρισμένη. Ο ουρανός σκεπασμένος.
- Έτσι είναι πάντα πριν να κτυπήσει ο μουσώνας, είπε ο ξενοδόχος στ' αγγλικά με βαριά ινδική προφορά. Το νοιώθεις να σε πλακώνει κατάψυχα. Μην βγείτε, απόψε θα αρχίσει να βρέχει.
Η ζέστη άρχισε να γίνεται αφόρητη, με δυσκολία αναπνέαμε. Τα ρούχα κολλούσαν πάνω στο σώμα σαν δεύτερο δέρμα. Λουσμένοι στον ιδρώτα ξαπλώσαμε κάτω από τον ανεμιστήρα που έστελλε τον ζεστό αέρα κατά πάνω μας. Ανήσυχοι βγήκαμε στην αυλή. Σε λίγο χοντρές σταγόνες άρχισαν να πέφτουν και ξαφνικά, κατακλυσμός. Δεν είχα ξαναζήσει τέτοιο πράγμα, παντού νερό, μάταια προσπαθήσαμε να μην βραχούμε ώσπου να διασχίσουμε την αυλή.
Σας το είπα, έτσι απότομα αρχίζει και μπορεί να συνεχίσει για μέρες ή να σταματήσει έτσι απότομα, απρόβλεπτα. Θα σας φτιάξω λάσσι αν θέλετε για να δροσιστείτε.
Τα ρούχα στέγνωσαν σχεδόν αμέσως και αντί να δροσίσει, η ατμόσφαιρα έγινε ακόμα πιό αποπνικτική. Και παντού η μυρωδιά της υγρασίας, όχι της βροχής ή του χώματος, της υγρασίας κλειστού ερμαριού που ανοίγεται μετά από χρόνια.
Βρεγμένη ήταν ακόμα πιό όμορφη καθώς ερχόταν αργά από απέναντι με τα τζιν παντελόνια και το ίδιο χτεσινό φανελάκι να την διαγράφει.
Δες τί βρήκα στα ράφια. Νομίζω είναι στα ελληνικά. Ο ιδιοκτήτης λέει πως τα αφήνουν οι τουρίστες που περνάνε από εδώ.
Το βιβλίο ήταν "Ο τελευταίος πειρασμός" στα ελληνικά όντως. Ποιός μπορεί να ταξίδευε στην Ινδία μ' ένα τέτοιο βιβλίο;
- Λοιπόν, είναι ;
- Ναι, είναι του Νίκου Καζαντζάκη.
Ξέρεις του μοιάζω νομίζω, δεν ελπίζω τίποτα, δεν φοβάμαι τίποτα, είμαι ελεύθερη.
Το ξέρω.
Το ρίκσιο έτριζε καθώς προσπαθούσε να αποφύγει τις λακκούβες και τα αυτοκίνητα, με τον οδηγό να κάνει αργά, σταθερά πετάλι στην άκρη του δρόμου. Πλησιάζαμε στο Τάζ. Ανάμεσα στα στενοσόκακα φάνηκε η πρώτη πύλη. Με νοήματα συνεννοηθήκαμε με τον οδηγό να μας περιμένει ενώ μπήκαμε μέσα. Δυό-τρεις πλανόδιοι με καρτ-ποστάλ και πρόθυμοι "ξεναγοί" μας πολιόρκησαν για λίγο και ύστερα μας προσπέρασαν αδιάφορα.
Μέσα στους καταπράσινους κήπους ήταν γεμάτο από τουρίστες, ινδούς και ξένους, ενώ στο βάθος φάνηκε η μεγάλη κόκκινη πύλη που άνοιγε την θέα στο Τάζ. Απ' έξω κοιμόταν ένας γέρος, ντυμένος στα πορτοκαλιά, με ξεφτισμένο τουρμπάνι, ξυπόλητος. Σαν αυλαία που άνοιξε φάνηκε το Τάζ Μαχάλ.
Δεν μοιάζει με τις φωτογραφίες, καθόλου, μου είπε. Είναι ο πόνος προσωποποιημένος. Σαν ένα δάκρυ.
Στον χρόνο. Σαν ένα δάκρυ στο μάγουλο του χρόνου είχε πει κάποτε ένας ποιητής.
Πρέπει να την αγαπούσε πολύ. Ή να αγαπούσε τον εαυτό του πολύ.
Γιατί;
Δεν απάντησε. Το μαυσωλείο απλωνόταν στον ουρανό και οι γραμμές του χάνονταν στο γκρίζο φόντο του πρωινού. Κάθισε στο παγκάκι , γυρίζοντας την πλάτη στο Τάζ.
Βγάλε μου μια φωτογραφία, θέλω να την έχεις.
Χαμογέλασα ειρωνικά.
Εμένα με ρώτησες;
Μαθαίνουμε να αγαπάμε τον εαυτό μας μέσω των άλλων. Και αυτό το λέω για σένα, είπε συνοφρυωμένη.
Δεν μπορώ τις φιλοσοφίες για αυτογνωσίες. Άσε τα πράγματα να κυλήσουν απλά.
Σου είναι πιο εύκολο να αγαπήσεις ιδέες, έτσι δεν είναι; Μια σχηματισμένη ουτοπία.
Της έσφιξα τα χέρια για να πονέσει. Δοκίμασε να τα τραβήξει αλλά δεν την άφησα. Θα' θελα να την χτυπήσω αλλά συγκρατήθηκα.
Γιατί δεν με χτυπάς; ,είπε διαβάζοντας την σκέψη μου. Πού ξέρεις μπορεί να μ' άρεσε.
Άφησα τα χέρια της ελεύθερα και πήραν αμέσως το κανονικό τους χρώμα. Εκείνη σαν κατάδικος που του βγάζουν τις χειροπέδες έτριψε τους καρπούς της και πηδώντας στο γρασίδι, έκανε νόημα να την ακολουθήσω στο Τάζ.
Έλυσα τα κορδόνια μου και έδωσα τα βαριά μου παπούτσια μαζί με τα σανδάλια της στον φύλακα, μ' ένα μπαξίσι για να μας τα προσέχει και ανεβήκαμε τα σκαλιά.
Ένοιωθα τις πλάκες κάτω από τα πόδια μου, το μάρμαρο λείο από τα χιλιάδες πόδια που έχουν περάσει. Πλησίασα τις κατάλευκες κολόνες, εκεί όπου στεκότανε. Πήρε το χέρι μου, μπλέκοντας τα δάκτυλά της με τα δικά μου, κάνοντας το χέρι μου να φαίνεται τεράστιο κάτω από το δικό της. Το πλησίασε στην πέτρα χωρίς να την αγγίζει.
Νοιώθεις την ανάσα του; Είναι ζωντανό.
Μια ζεστή αύρα αναδυόταν από την κολόνα. Σαν σώμα ζεστό ακολούθησα τις καμπύλες. Λίγο πιό πέρα άρχιζαν σειρές από λουλούδια κόκκινα και πράσινα τόσο τέλεια εντοιχισμένα που δεν ξεχώριζαν με την αφή. Σήκωσα πάνω το βλέμμα μου. Το πιό γλυκό λευκό αγκάλιαζε τις αραβικές επιγραφές δίνοντας τη θέση του στους γνωστούς τρούλους. Το σκοτεινό εσωτερικό ήταν πλημμυρισμένο από κόσμο, γκρούπ από τουρίστες που έβγαζαν φωτογραφίες, ξεναγούς με σημαιάκια που τους φώναζαν να συγκεντρωθούν, όλων των ειδών ανθρώπους που πουλούσαν ή ζητούσαν κάτι. Τα περίτεχνα κενοτάφια του αυτοκρατορικού ζεύγους άστραφταν στα φλας. Οι πραγματικοί τάφοι, απλοί, λιτοί, βρίσκονται από κάτω σε μία κρύπτη, σύμφωνα με την παράδοση των μουγκάλ αυτοκρατόρων.
Βγήκαμε έξω και κατευθυνθήκαμε στην πίσω πλευρά που βλέπει στον ποταμό. Ένα κοπάδι από νεροβούβαλους ήταν μισοβυθισμένο στα νερά του Γιαμούνα ενώ στο βάθος φαινόταν η Άκρα τυλιγμένη σε αιθαλομίχλη.
Μισοακουμπώντας στον χαμηλό τοίχο, κρατώντας αντίσταση πάνω του με τα δυό χέρια, με ρώτησε αν βλέπω το Κόκκινο Φρούριο.
-Ναι, εκεί κάτω.
-Έχει ένα μικρό δωμάτιο εκεί που βλέπει προς το Τάζ Μαχάλ. Εκεί ήταν φυλακισμένος από τον ίδιο τον γιό του ο αυτοκράτορας, μετά που σχεδόν χρεωκόπησε το βασίλειο για να κτίσει το μαυσωλείο για την μοναδική γυναίκα που αγάπησε ποτέ. Ως τον θάνατό του έβλεπε το Τάζ από μακριά , περιτριγυρισμένος από τα είδωλα στους καθρέφτες που υπήρχαν σε κάθε τοίχο.
Γύρισε και με κοίταξε. Έστριψα το βλέμμα μου αλλού αλλά την ένοιωσα να με αγγίζει.
Στο τέλος είχε ερωτευτεί μία ιδέα, τα είδωλά της. Τα αισθήματα δεν χρειάζεται να τα φωνάζεις, μόνο να τα ζεις. Είναι ιδανικά. Ακόμα και η ζήλια, το μίσος…
Όχι, ψέλλισα. Είχε αγαπήσει μια γυναίκα, όχι μια ιδέα. Μια γυναίκα πραγματική, όχι άυλες οπτασίες. Άλλωστε πως μπορεί το μίσος να είναι ποτέ ιδανικό;
Και τί είναι η αγάπη; Αν δεν υπήρχε το μίσος πώς θα την αναγνωρίζαμε;
#
Ο Νικ και ο Άριαν ήταν αυτό που λέμε "κολλητοί", σχεδόν αυτοκόλλητοι τύποι. Είχαν ξεκινήσει από την Ολλανδία με ένα deux chevaux τροποποιημένο από τον Νικ , για την Αυστραλία! Έμεναν στην ίδια πανσιόν μ' εμάς, στο ισόγειο. Ο Νικ ήταν μηχανικός σ' ένα κατάστημα με μηχανές στο Άμστερνταμ, που ειδικευόταν στα ταξίδια υπεραποστάσεων. Εδώ και δύο χρόνια μάζευαν χρήματα για να μπορέσουν να ξεκινήσουν. Ο Άριαν ήταν φωτογράφος και κάθε τόσο έπρεπε να στέλλει στο περιοδικό που δούλευε και τους σπόνσαρε επίσης, φωτογραφίες με μικρές αναφορές. Τον περισσότερο καιρό έμεναν κλεισμένοι στο δωμάτιο καπνίζοντας τα μικρά ινδικά τσιγάρα, περιμένοντας να κοπάσει η βροχή για να ξαναξεκινήσουν. Ο Νικ καθόταν στα πλαϊνά τραπέζια, στην βεράντα έξω από το δωμάτιό τους έχοντας απλωμένους χάρτες με μαρκαρισμένη την διαδρομή. Είχαν περάσει από Γερμανία , Αυστρία, Γιουγκοσλαβία, Βουλγαρία, ξυστά από Θεσσαλονίκη, Κωνσταντινούπολη , Ιράν, Πακιστάν ως την Άκρα.
Στο Ιράν σχεδόν μας χάριζαν την βενζίνη, στο Πακιστάν μας συνέλαβαν ώσπου να έρθει ένα εξάρτημα του αυτοκινήτου και ύστερα περιμέναμε δύο μέρες στα σύνορα με την Ινδία για να τους πείσουμε να μας αφήσουν να μπούμε στην χώρα.
Ακολούθησα με το δάχτυλο τον δρόμο στον χάρτη. Σταμάτησα στο Βαρανάσι.
-Πότε φεύγετε;
-Αύριο ελπίζω, αν σταματήσει λίγο η βροχή.
-Τότε θα' ρθούμε μαζί σας, πετάχτηκε από πίσω μας η γαλλίδα, βάζοντας την Κόκα Kόλα που κρατούσε πάνω στο χάρτη.
#
Ακόμα και στην έρημο, δεν είσαι ποτέ μόνος. Όταν νυχτώνει τα πάντα ξυπνούν. Ήμουν μακρυά από τα τείχη της Τζαϊσαλμέρ όταν άκουσα να μιλάνε για πρώτη φορά για το Βαρανάσι. Το όνειρο του οδηγού μου ήταν, όταν έρθει η σωστή στιγμή να γίνει αναχωρητής και να πάει όταν νοιώσει το τέλος στην ιερότερη πόλη των ινδουιστών για να πεθάνει.
Γιατί έτσι επιτυγχάνεται η Μόκσα, η απελευθέρωση από τον κύκλο των μετενσαρκώσεων και του θανάτου, Σαμσαρα.
Ποτέ δεν πρόκειται όμως να νοιώσεις, να καταλάβεις το darshan, μου είπε.
Τί είναι αυτό;
Η ευλογία των θεών που υπάρχουν, τους βλέπουμε σ' όλη την πόλη.
Πολλές φορές μπορεί να είναι δίπλα σου, μπροστά αλλά να μην τους αναγνωρίσεις, γιατί δεν είσαι έτοιμος. Χρειάζεσαι κάποιον που να βλέπει.
Πού θα τον βρώ;
Θα σε βρει αυτός. Έτσι γίνεται πάντα.
#
Η βροχή είχε σαρώσει τα πάντα, πολλές φορές ακόμα και το οδόστρωμα.
Προσπεράσαμε ένα λεωφορείο που είχε πέσει σ' ένα χαντάκι και λίγο πιο κάτω ένα άλλο που το έσπρωχναν για να ξεκολλήσει από την λάσπη. Ξαφνικά, ένα κιτρινόμαυρο ρίκσιο εμφανίστηκε από το πουθενά πηγαίνοντας κατά πάνω μας. Για μια στιγμή μου φάνηκε πως είδα την Ναταλί να χαμογελά. Ο Νικ έστριψε απότομα αποφευγόντάς το. Με μια γρήγορη κίνηση του έβγαλε το καπέλο και τ' ανακάτεψε τα μαλλιά. Αυτός γέλασε. Με την γλώσσα της έπαιξε για λίγο με τ' αυτί του, δαγκώνοντας ελαφρά τον λοβό, όσο ν' αφήσει ένα σημάδι. Ο Άριαν τράβηξε μια φωτογραφία στα γρήγορα χαμογελώντας.
Δεν είναι φοβερός ; μου δήλωσε. Καταπληκτικά αντανακλαστικά -συνέχισε - παλιά, οδηγούσε και σε αγώνες.
#
Φτάσαμε ξημερώματα στο Βαρανάσι. Από τις παρυφές της πόλης, ένα μουντό χρώμα άρχιζε και έτρωγε τα πάντα. Και όσο πιό πολύ κόντευες την παλιά πόλη, τόσο έβλεπες την εικόνα της εγκατάλειψης, της φτώχειας. Έμοιαζε μια πόλη φάντασμα, όχι η πόλη του Φωτός όπως ονομάζεται. Η λάσπη πλημμύριζε τα πάντα. Τα ρίκσιο κόρναραν ασταμάτητα και οι αγελάδες, ισχνές, ταλαιπωρημένες έκαναν τόπο να περάσουν. Ξεφορτώσαμε τα σακκίδια και συνεχίσαμε με τα πόδια για να βρούμε μέρος να διανυκτερεύσουμε. Το Raja Guest House, κοντά στα γκάτ, είχε μια ταράτσα απ' όπου μπορούσες να δεις όλο το Βαρανάσι, τον ιερό ποταμό, την απέναντι έρημη και καταραμένη όχθη, τις χρυσές κορυφές των ναών.
Παιδιά, πάμε έξω. Θέλω να κατεβώ στον ποταμό, είπε τινάζοντας από τις τσέπες του τζιν της κάτι ρούπιες.
Προσεκτικά αρχίσαμε να χανόμαστε στα μικρά δρομάκια, κατεβαίνοντας τα γλιστερά σκαλοπάτια. Δυο-τρία πιτσιρίκια μας πήραν στο κατόπι, γελώντας και τραβώντας μας απ' το μανίκι.
Give me a rupee? Pencil for school?
Έκανα νόημα πως όχι, και αυτά εξαφανίστηκαν χαχανίζοντας σε μια στοά.
Στήλες καπνού σκαρφάλωναν στον βαρύ ουρανό, πάνω από τα σπίτια που κατηφόριζαν στον Γάγγη. Πλησιάζοντας στα γκάτ, το μαύρο κυριεύει τα πάντα φωλιάζοντας στην στάχτη και στα απομεινάρια του καμένου ξύλου. Τα σπίτια γύρω, σαν ποντικοφωλιές, αμίλητα, αθόρυβα, διάτρητα από παράθυρα χωρίς εικόνα.
Ένα μπουλούκι ξεπήδησε από ένα σοκάκι μπροστά μας κουβαλώντας ένα σώμα τυλιγμένο σε σάβανα πηγαίνοντας, μάλλον γρήγορα, προς το Μανικαρνίκα Γκάτ.
Ακολουθήστε τους, φώναξε ο Νικ -τρέχοντας από πίσω τους- αυτοί ξέρουν τον δρόμο στα σίγουρα…
Πριν προλάβω ν' αντιδράσω η Ναταλί τον άρπαξε από το χέρι και χάθηκαν στα σκοτεινά δρομάκια. Τεράστιοι κορμοί δέντρων φάνηκαν στοιβαγμένοι στα πλαϊνά των δρόμων. Παράγκες ξυλοκόπων παραδίπλα.
"Ράμ, Νάμ, Σάτα, Χέι" Ο Ράμ είναι η αλήθεια.
Οι ψαλμωδίες χάνονταν γύρω μας ενώ το σώμα βυθίστηκε στιγμιαία στον ιερό ποταμό και τοποθετήθηκε στον σωρό από ξύλα. Η φωτιά το κάλυψε γρήγορα. Μόνο τα πόδια διακρίνονταν λίγο. Ο Άριαν προσπαθούσε να μυρίσει τον καπνό που ερχόταν κατά πάνω μας. Έβγαλε την φωτογραφική του και την έστρεψε προς την πυρά. Οι φωνές των συγγενών έγιναν στριγγλιές και ένας ινδός, ξυπόλητος, γυμνός από την μέση και πάνω, ήρθε ήρεμα προς το μέρος μας. Άπλωσε τα μαυρισμένα του χέρια προς την κάμερα και μας έκανε νόημα να τον ακολουθήσουμε.
Ανεβήκαμε και πάλι τα μαύρα σκαλιά του γκάτ και τον ακολουθήσαμε μέσα σ' ένα μπακάλικο. Σακκιά γεμάτα με ρύζι και φακές έφτιαχναν ένα χαμηλό τοίχο που χώριζε στα δύο το δωμάτιο. Ένας γέρος με πουκάμισο και γυαλιά φάνηκε πίσω από τα σακκιά. Ο συνοδός μας του είπε κάτι στα γρήγορα και μας έκανε νόημα να πλησιάσουμε. Γέμισε δυό σακκούλια με ρύζι και φακές και ένα μικρότερο με διάφορα μπαχαρικά. Πληρώσαμε τον έμπορα και βγήκαμε πάλι στο δρόμο. Αρχίσαμε να κατεβαίνουμε και πάλι στο γκάτ από άλλη μεριά όμως. Τον ακολουθήσαμε σ' ένα από τα σπίτια που είχαμε δει πριν, σχεδόν πάνω στο νερό. Σκοτάδι. Ανθρώπινη οσμή ανάμιχτη με την μυρωδιά ούρων και καπνών από θυμιάματα. Το μάτι άρχισε να αναγνωρίζει σκιές στις γωνιές του δωματίου. Ακίνητες, απάνθρωπες. Είχαν έρθει εδώ για να πεθάνουν. Άφησε τις σακκούλες σε μιά γυναίκα που μάλλον είχε αναλάβει το μαγείρεμα. Μας κοίταξε και ένωσε τα χέρια της σαν σε προσευχή. Ο ινδός άγγιξε τότε την κάμερα του Άριαν δίνοντας του την "άδεια" να βγάλει φωτογραφίες. Ο ολλανδός ήταν παγωμένος, πισωπάτησε. Ένοιωσε ένα χέρι να τον τραβάει από το παντελόνι. Η φωτογραφική άστραψε μόνη της στο δωμάτιο φωτίζοντας το πρόσωπο του ετοιμοθάνατου. Ήταν παραμορφωμένος, χωρίς μύτη, με πυώδεις πληγές στα σκελετωμένα μπράτσα, βυθισμένος στα περιττώματά του. Η φωτογραφική γλίστρησε από τα χέρια του, δίνοντας δύο στροφές στον αέρα, πέφτοντας χωρίς θόρυβο στο πατημένο χώμα.
Μάζεψα την φωτογραφική και τράβηξα τον Άριαν έξω. Ο ινδός είχε εξαφανιστεί.
 
Οι βάρκες γεμάτες με τουρίστες ανέβαιναν με κόπο αντίθετα στο ρεύμα. Τα νερά ήταν φουσκωμένα και μόνο περίπου οι μισές βαθμίδες ήταν διακριτές. Ναοί και σπίτια ξεπρόβαλαν, μισοβυθισμένα, από τα βρώμικα νερά. Εκατοντάδες πιστοί λούζονταν ευλαβικά, κατανυκτικά στα σκοτεινά νερά, συντροφιά με τις αγελάδες που πηγαινοέρχονταν στα σκαλοπάτια. Μια παρέα παιδιών πηδούσε με θόρυβο από μια στέγη, κάνοντας ακόμα και ένα sadhu , ένα ιερό άνδρα, ασκητή, να τους κοιτάξει με την άκρη του ματιού του. Μερικές γυναίκες πιο πέρα έπλεναν γελώντας ρούχα, βυθισμένες ως τα γόνατα στο καφέ υγρό.
Προχωρήσαμε σπρωγμένοι από τον κόσμο στο κύριο γκάτ. Μια-δυο αγελάδες κάθονταν στην ψηλότερη βαθμίδα, αδιαφορώντας για την βαβούρα γύρω τους. Ένας sadhu, μας κοίταξε για λίγο και ύστερα κατέβηκε τα σκαλοπάτια για να βυθιστεί με την σειρά του στα νερά. Φορούσε μόνο ένα πανί γύρω από την μέση του με ένα εντυπωσιακό τίκκα από άσπρες και κόκκινες γραμμές ζωγραφισμένο στο μέτωπό του. Το πρόσωπο ήταν σκαμμένο, έντονα ανάγλυφο, με ψηλά ζυγωματικά, βαθουλωτά μάτια. Ψηλόλιγνος, ηλιοκαμένος, με βυθισμένο στέρνο και με τα μακρυά μαλλιά του λυτά, έμοιαζε να είχε βγει από τις σελίδες του National Geographic.
[...] Βούτηξες ή ακόμα;
Γύρισα ξαφνιασμένος για να δω τη γαλλίδα να μου χαμογελάει.
Θα σου συγχωρεθούν όλες οι αμαρτίες αν το κάνεις, συνέχισε.
Ήταν αλλαγμένη, αλλόκοτη. Σαν μόλις να είχε βγει από ύπνωση.
Κάπνισες τίποτα; ρώτησα με αφέλεια.
Τί σημασία έχει; Πατέρας μου είσαι ή νομίζεις ότι θα με ελέγξεις; Πάντως κρίμα που δεν βουτάς, χάνεις μια σπάνια ευκαιρία, είπε σαρκαστικά. Τότε θα μπορούσες να αμαρτήσεις από την αρχή, σκέψου το.
Μια φωνή ακούστηκε εκείνη την στιγμή από τις βάρκες με τους τουρίστες που διάσχιζαν τον ποταμό. Μια γυναίκα είχε δει το πτώμα ενός παιδιού να παρασύρεται από το δυνατό ρεύμα και είχε τρομοκρατηθεί.
Γιατί δεν το έκαψαν όπως τους άλλους και το έριξαν στο νερό; ρώτησε ο Νικ.
Γιατί έτσι δεν υποφέρει η μητέρα του βλέποντάς το να χάνεται, είναι πιό γρήγορο, του απάντησε ένας νεαρός ινδός .
 
Γρήγορα ξαναβρεθήκαμε στον λαβύρινθο της παλιάς πόλης ανάμεσα στα κρεμασμένα μετάξια και τον κόσμο που έσπρωχνε συνέχεια. Κατά διαστήματα σταματούσαν μπροστά από αγάλματα, ολοκόκκινα, στολισμένα με γιρλάντες λουλουδιών, αγγίζοντάς τα ξανά και ξανά, σκύβοντας, φωνάζοντας, ψάλλοντας. Ύστερα εξαφανίζονταν μέσα στους ναούς της πόλης με προσφορές και τάματα για τους θεούς.
Να ο Χρυσός Ναός, ο ναός του Shiva φώναξε η Ναταλί, το Κέντρο των Πάντων.
Ο κόσμος που περίμενε στην είσοδο γύρισε και την κοίταξε.
- Πάμε μέσα, πρέπει να μπούμε μέσα, είπε εκστασιασμένη.
- Δεν γίνεται , είναι μόνο για Χίντου της φώναξα.
Κρατώντας μια γιρλάντα από λουλούδια προχώρησε προς την είσοδο.
- Άνοιξε τα μάτια σου, είπε και την άφησαν να περάσει.
#
Έκλεισα τα φώτα και ξάπλωσα, ρίχνοντας τα σακκίδια στο πάτωμα. Οι άλλοι συνέχιζαν ακόμα να πίνουν την μια μπίρα μετά την άλλη στην ταράτσα του ξενώνα. Φαντάστηκα τί θα έκανε τώρα, πώς θα ακουμπούσε την μπουκάλα στα χείλη της, αφήνοντάς την μπύρα να τρέξει από το πηγούνι στο στήθος της, κάνοντας τις ρώγες της να σκληρύνουν. Ύστερα την σταγόνα που θα περνάει από το δαχτυλίδι που έχει περασμένο στον ομφαλό της , ως το εφηβαίο της, ξανθοκόκκινο, σε σχήμα διαμαντιού.
Στο δωμάτιο των ολλανδών ακούστηκαν γέλια, το τρίξιμο κρεββατιού και το ανοιγοκλείσιμο του διακόπτη. Μόνο ένα ξύλινο παραπέτασμα, σαν παραθυρόφυλλα χώριζε το δωμάτιό μας με το δικό τους. Κοίταξα από μια σχισμή μέσα. Το φως της τουαλέτας ήταν ακόμα ανοικτό. Η γαλλίδα γυμνή από την μέση και πάνω, χαχάνιζε νευρικά τραβώντας γουλιές από την μπουκάλα. Ο Νικ της δάγκωνε τις ρώγες και έγλειφε το στήθος της ενώ ο Άριαν της ξεκούμπωνε το τζιν. Η βαριά μυρωδιά του χασίς διαπερνούσε το παραπέτασμα, πλημμυρίζοντας το δωμάτιο μου. Θυμήθηκα το τερρέιρο του Πάι Φελίπε στο Ρίο. Την Τελετή των Παιδιών, το κάλεσμα των πνευμάτων μπρος στον βωμό με τα αγάλματα των αγίων, της Ουμπάντα. Πάντα ντυμένοι στα άσπρα, χορεύοντας συνέχεια ώσπου το πνεύμα να εισχωρήσει μέσα σου. Στην είσοδο το άγαλμα του Εσιού, στα κόκκινα στολισμένο με κέρατα, σε στύση. Η γλώσσα της άγγιξε τα χείλη του Νικ και έπαιξε διψασμένα στο στόμα του. Άφησε την μπουκάλα να πέσει στο πάτωμα και στηρίχτηκε στον λαιμό του καθώς ο Άριαν της κατέβαζε το παντελόνι στα γόνατα. Το χέρι του χώθηκε στο εσώρουχό της κάνοντάς την να τιναχθεί μ' ένα σπασμό προς τα πάνω. Εκείνη άπλωσε το δικό της στο παντελόνι του Νικ ανοίγοντας το φερμουάρ, ψάχνοντας στα τυφλά. Με μια κίνηση έλυσε την ζώνη του και τον πλησίασε στο στήθος της. Ο Άριαν της έβγαλε τελείως το τζιν και έσκυψε στα σκέλια της. Η γλώσσα του έπαιξε κυκλικά, δαγκώνοντας τούφες - τούφες τις τρίχες της, πλησιάζοντας τα χείλη της. Σήκωσε τα πόδια της ελαφρά και άρχισε με ρυθμική κίνηση να μπαίνει όλο και πιό βαθειά. Με κοφτή ανάσα ο Νικ κρατούσε την κεφαλή της δίνοντας της ρυθμό ενώ τον κρατούσε από τους μηρούς μπήγοντας τα νύχια της βαθειά στο δέρμα, κάνοντάς το να ματώσει. Ο φωτογράφος σηκώθηκε, πετάγοντας στα γρήγορα τα ρούχα του, βάζοντας τα πόδια της στους ώμους του, κάνοντάς την να τραβηχτεί στιγμιαία . Το προσκέφαλο του κρεββατιού χτυπούσε δυνατά στον τοίχο, μ' ένα διαολεμένο τρίξιμο. Οι δύο ολλανδοί σηκώθηκαν. Ο Νικ ξάπλωσε ανάσκελα, κάνοντας νόημα στην Ναταλί. Άρχισε να κουνιέται αργά πάνω του, προσεκτικά στην αρχή, κοιτάζοντας τον ανεμιστήρα που ψευτογύριζε. Ο Άριαν άρχισε να βγάζει φωτογραφίες. Θυμήθηκα τον γέρο σήμερα στο γκάτ. Απανωτά φλας. Η γαλλίδα έφερε το χέρι της μπροστά στα μάτια της, τυφλωμένη. Άρχισε να κουνιέται όλο και πιο γρήγορα. Ο ολλανδός της φώναξε απότομα να φύγει το χέρι της. Έμοιαζε να μην ακούει. Βρισκόταν αλλού, παραδεισένια Ουρί την περιτριγύριζαν, φτερωτοί δράκοι που απομακρύνονταν σε μια κόκκινη θάλασσα.
"Τα πάντα γυρίζουν. Δεν νοιώθω τίποτα πια. Τίποτα δεν έχει σημασία. Όλα είναι εδώ και πουθενά. Ποιά είμαι; Γκάνες βοήθα με. Από το Λίνγκα βγαίνει φως. Ποιοί είναι αυτοί μαζί μου; Μια τεράστια λεπίδα γυρίζει από πάνω. Διψώ. Καταιγίδα μέσα στο δωμάτιο; Θεέ μου δεν βλέπω πια."
Ο φωτογράφος της τράβηξε το χέρι, στρίβοντάς το πίσω στην πλάτη της. Άφησε μια κραυγή. Την έσπρωξε μπρούμυτα πάνω στον άλλο, κρατώντας πάντα το χέρι της καρφωμένο πίσω. Την πλησίασε φέρνοντας πίσω τα πόδια της. Ο Νικ την κρατούσε τώρα μπροστά του από τους ώμους, αυξάνοντας τον ρυθμό του. Τα κόκκινα μαλλιά της έπεσαν μπροστά κρύβοντας τα μάτια, αγγίζοντας το στέρνο του. Προσπάθησε να την φιλήσει. Ο φωτογράφος άνοιξε με τα χέρια τα πόδια της περισσότερο και με φόρα μπήκε μέσα της κόβοντάς της την ανάσα. Όχι φώναξε η γαλλίδα. Προσπάθησε να ξεφύγει. Την έσφιξε δυνατά, ρίχνοντας το βάρος του στην μέση της αναγκάζοντάς την να παραδοθεί κλαίγοντας. Arrete, je te supli'. Οι δράκοι πλησίαζαν, ένοιωθε τα χνώτα τους, ένοιωθε τα νύχια τους να την ξεσκίζουν και ο κόσμος να χειροκροτεί, να παρακολουθεί, να ηδονίζεται με τον πόνο της, με το αίμα της, με την ψυχή της. Ο Νικ τελειώνοντας τσίμπησε με τα νύχια τις ρώγες της, ξυπνώντας την για δευτερόλεπτα. Για μια στιγμή μου φάνηκε πως κοίταξε προς εμένα. Λιποθύμησε. Ο φωτογράφος συνέχισε αδιαφορώντας, καταρρέοντας πάνω στην πλάτη της. Ο Νικ σηκώθηκε πετώντας και τους δύο με δυσκολία από πάνω του, άναψε ένα τσιγάρο και έκατσε γυμνός σε μια καρέκλα. Στο κρεββάτι τα δυό σώματα έμοιαζαν ένα.
Πήρε μια μπύρα από το πάτωμα και κατέβασε μια γουλιά, σκουπίζοντας αδρά, με την παλάμη του το πρόσωπό. Πλησίασε το κρεββάτι και τράβηξε τον φίλο του από τα μαλλιά, ταρακουνώντας τον λίγο, σαν για να τον ξεχωρίσει από τη γαλλίδα.
Σήκω, φεύγουμε.
#
Πήρα το σακκίδιό μου και κατέβηκα τις στενές σκάλες. Μόλις χάραζε και οι πιστοί είχαν αρχίσει να μαζεύονται στα γκάτ. Οι ολλανδοί είχαν ήδη φύγει.
Δεν θα μείνετε άλλο; ρώτησε ο υπάλληλος. Μήπως δεν σας άρεσε το δωμάτιο; Θα μπορούσαμε να σας δώσουμε ένα άλλο.
Όχι, το δωμάτιο ήταν εντάξει. Απλώς…
Φεύγεις;
Ήταν η γαλλίδα. Τα μάτια της κατάμαυρα και τα μαλλιά πιασμένα κότσο πίσω.
Ναι. Επιστρέφω στο Νέο Δελχί για να κανονίσω κάποια χαρτιά με την πρεσβεία.
Κοίταξε γύρω της. Δάγκωσε τα χείλη της αμήχανα και γύρισε σε μένα.
- Θα έρθω μαζί σου.
Καλύτερα όχι.
Δεν μπορείς να με αφήσεις μόνη μου εδώ. Δεν νοιώθω καλά.
Την ένοιωσα να εξαϋλώνεται μπροστά μου. Δεν θα άντεχε άλλο.
Φεύγουμε σε μισή ώρα.
Ότι χάνεται απλά και ταπεινά, ότι σβήνει δίχως θόρυβο, χωρίς να αφήνει ίχνη και κραυγές, ότι διατηρεί, μέχρι τέλους, την απόκοσμη αξιοπρέπειά του, καταλαμβάνει μια θέση ανάμεσα στα πολύτιμα · ανάμεσα σ'εκείνα τα ανταλλάξιμα είδη που δέχεται η τελειότητα κι η αρμονία στις σπάνιες συναλλαγές τους. 
 
Κάτι παλιό και κλασσικό μέσα στον αφόρητο μοντερνισμό. Κάτι που δεν θα υπάρχει πια. Αλήθεια, τι πιο οδυνηρό από το να βλέπεις κάτι να ξεψυχά; Ακόμη κι ο ίδιος ο θάνατος προκαλεί λιγότερο πόνο. Το ξεψύχισμα όμως, δεν είναι απλά ο προθάλαμος του θανάτου· είναι η ένταση και το μάταιο ενός χαμένου αγώνα, το πεπρωμένο κάθε τι ανθρώπινου. Μόνο εκεί, φανερώνεται η δύναμη κι η αξιοπρέπεια
 
Έτσι λοιπόν θα γίνει...
 
Τα βήματά μου θα χαθούν για τελευταία φορά στο δρόμο της μεραρχίας · θα κατέβω με παιδική αφέλεια το πλακόστρωτο με τις νεραντζιές,  κοιτώντας προς την θάλασσα · θα χαϊδέψω απαλά τα σκονισμένα κάγκελα που το κυκλώνουν  · θα μυρίσω την τελευταία άνοιξη που αργοπεθαίνει στο πλευρό του, που σκορπά τα ομορφότερα αρώματα αντί κύκνειου άσματος. Όχι, δεν θα κλάψω · δεν ταιριάζει το κλάμα για αποχωρισμό · θα ταίριαζε το τραγούδι, όμως που κουράγιο; Ποια μελωδία θα νικούσε μια τέτοια συγκίνηση;
 
Το ξέρω · το μόνο που ταιριάζει είναι η χαρά · η αυθόρμητη, η αγνή χαρά των παιδιών που έπαιζαν στο προαύλιο, τις ώρες των διαλειμμάτων. Αυτό το αβίαστο συναίσθημα που λύτρωνε τα πάντα · αυτή η ένταση που ξεχείλιζε από τις φωνές, από το γέλιο, από τα ποδοβολητά · αυτή η μεγαλοπρέπεια ενός κτιρίου που στέκει ατάραχο εκεί για χρόνια · αυτή η ένταση που σου προκαλούσαν τρία χρώματα καθώς ένωναν το πεπρωμένο τους σε δυο μεγάλα υφασμάτινα πανιά · το λευκό, το γαλάζιο, το κόκκινο· οι δυο σημαίες, χρόνια φιλιωμένες κυμάτιζαν αμέριμνες κάτω από τον ίδιο ουρανό · κάτω από την ίδια στέγη. Τα παραθυρόφυλλα που έκλαιγαν γοερά από τύψεις σαν έκρυβαν το φως · κανείς δεν τ' άκουσε ποτέ μέσα σ' αυτή τη φασαρία της ευτυχίας. Θ' αλλάξουν όλα τώρα · ο θλιμμένος τους σκοπός · σκοπός σε ερειπωμένο φυλάκιο.  
 
Κατηφορίζω, λοιπόν, αργά · όπως και πριν από χρόνια · τον καιρό που το πρωτοεπισκέφθηκα · απαλλαγμένος πια από δειλία και φόβο · ψύχραιμος και έτοιμος να ζυγιάσω αυτό που χάνω. Προσπαθώντας, μάταια, να πειστώ πως όλα αλλάζουν  · κι αν όντως όλα αλλάζουν, είναι προς το καλύτερο ή προς το χειρότερο; Κλείνω τα μάτια και το βλέπω. Αληθινά τόσο όμορφο · η μορφή του, αποτύπωμα στην ψυχή · σκοτεινή εικόνα, αρνητικό φωτογραφίας που ζωντανεύει και πνίγεται μέσα στο χρώμα. Τα ανοίγω. Η μαρμάρινη επιγραφή · την ψηλαφίζω έτσι όπως θα διάβαζε κάποιος που δεν βλέπει · τα σκαλιστά γράμματα φανερώνονται ένα ένα · στριμώχνονται το ένα πίσω από το άλλο και σχηματίζουν τρεις ξένες λέξεις · ξένες για τους πολλούς · για μένα τόσο οικίες · ψιθυριστά, τις αφήνω να γλιστρήσουν από τα χείλη · Annexe · Du · Piree · έτσι το λένε.
 
Έτσι το λέγανε... γιατί από στιγμή σε στιγμή θα σβήσει · απλά κι ήσυχα 
 Κι όπως ο ήλιος θα βυθίζεται αργά στη θάλασσα, θα χαθεί κι αυτό στην ανυπαρξία · είναι λίγο πριν το τέλος που φανερώνονται τα ομορφότερα χρώματα · τα πιο λαμπερά και σπάνια · λάμψεις που γεννιούνται από στιγμιαίους ιριδισμούς · αποχρώσεις που ζουν λίγο, προικισμένες με το άφθαρτο της τελειότητας · είναι λίγο πριν το τέλος, λίγο πριν πέσει το σκοτάδι που ανακαλύπτεις πόσο πολύτιμο είναι το φως.
 
Και τι θα κερδίσεις λοιπόν αν με τυφλώσεις τώρα; μ'όλα αυτά που έμαθα και είδα;
 
Θα ανέβω τα μαρμάρινα σκαλοπάτια της εισόδου · θα σπρώξω με δύναμη τη σιδερένια πόρτα, που θα με καλωσορίσει σαν άλλοτε. Κι εκεί στην ησυχία του κήπου, στη σκιά των δέντρων θα ακούσω νοερά βήματα και γέλια · θα γυρίσω την πλάτη στο παρόν και θα γελάσω μ' αυτά που έζησα. Με τις ατελείωτες γλυκές περιηγήσεις σε άγνωστους ήχους κι εικόνες, σε γαλλόφερτες γλωσσικές γιορτές που κατέληγαν πάντα σε πνευματική μέθη · στην οποία εθίστηκα κι είναι αργά να γιατρευτώ. Θα χαθώ στα εκφυλισμένα ρο που ακούγονται σαν γο, στην πανδαισία του ελ και του λα · θα τραγουδήσω λα λα λα παραδομένος στην ευτυχία · θα τριγυρίσω, άσκοπα όπως πάντα, σε ημιφώτεινες λέξεις που κολλούν στην γλώσσα και δεν βγαίνουν παραέξω · θα χαθώ σε λεξικά αναζητώντας την terra incognita · θα γράψω και θα σβήσω ατέλειωτες φορές · θα παιδευτώ με τους τόνους και τις σεντίγ · θα μοιράσω τη χαρά μου σε δυο γλώσσες · θα ατενίσω τις ατέλειωτες πεδιάδες και θα χαθώ στην ομορφιά του Λίγηρα · θα υποκλιθώ νικημένος στο σε λα βι  · θα μάθω ότι ο θάνατος είναι γένους θηλυκού και θα καταλάβω γιατί όλοι καταλήγουμε εκεί · θα ερωτευτώ φαμ και θα υποφέρω από αμούρ · θα αγναντέψω την θάλασσα από την βεράντα του πρώτου ορόφου · θα γνωρίσω την ποίηση της ζωής και των βιβλίων · θα ονειροπολήσω το τελείωμα της μέρας που χάνεται πίσω από το τζάμι · θα νιώσω ότι ταξιδεύω ακίνητος με απίστευτη ταχύτητα · θα νιώσω στα κλεφτά την ηδονή σε θεοσκότεινες σοφίτες, με τον φόβο μην ανακαλυφθώ ή μην αργήσω · θα ξεγλιστρήσω σαν κλέφτης σε κλειστές βιβλιοθήκες υπνωτισμένος από το άρωμα των παλιών βιβλίων και του χαρτιού · θα κλειστώ στην τουαλέτα για να αποφύγω την ανία του μαθήματος που αντιπαθώ · θα πετάξω από χαρά σαν δω τον πίνακα ανακοινώσεων · θα νιώσω ρίγος σαν ανέβω εκείνη την ξύλινη, σκοτεινή και στενή σκάλα · θα ακούσω το άηχο της έκστασης · θα ονειρευτώ · θα γιατρευτώ από τα δεινά των αριθμών και των εξισώσεων · θα δώσω άσυλο σε ιδέες που είχα αποκηρύξει · θα νιώσω μαγεία στο άκουσμα του τρε μπιέν · θα χαχανίσω στα κρυφά πνίγοντας την επιθυμία για χάρη του σεβασμού · θα νιώσω ζουά αλλά και ζουισάνς · θα μοιράσω την ψυχή μου σε κομμάτια για να την δώσω σε όσους γνώρισα εδώ...
 
Κι είναι το οικείο βλέμμα της που ξέρει να κρατά τις αποστάσεις· που ξέρει να κρατά τον χρόνο και τις ισορροπίες · να κρατά τα πάντα σε δυο στιβαρά χέρια · να χαμογελά σπάνια και φειδωλά σαν αρχαϊκό άγαλμα μαρμαρωμένο για πάντα από το καθήκον. Θα χαιρετήσω, λοιπόν, την Έρρικα. Θα ρίξω μια κλεφτή ματιά προς τα μέσα, να θαυμάσω την πραότητα, την σοφία και την βιβλιοθήκη του Μαρσέλ · μια νηφαλιότητα που κρύβεται πίσω από ένα σκοτεινό γραφείο · εκεί που αισθάνεσαι τον χρόνο να σταματά, χαζεύοντας κι εκείνος - όπως εγώ- τα βιβλία. Θα φύγω, χωρίς να τους ενοχλήσω για να χαθώ όπως παλιά στα αριθμημένα δωμάτια. Θα μπω στο οκτώ, στο δεκατρία ή στο έξι · θα χαιρετήσω σαν άλλοτε την ημιφώτεινη αίθουσα, θα αφήσω τα βήματά μου - ξέπνοα πια- να χαθούν μέσα στο τρίξιμο του πατώματος · θα αφουγκραστώ την ευτυχία στους τοίχους και στις ψηλές, ξύλινες πόρτες. Θα καθίσω, στο δεύτερο θρανίο, με το ένα χέρι πάνω στην λεία -αλλά τόσο κρύα-  επιφάνεια, θα χαμογελάσω και θα περιμένω · θα την περιμένω. Θα έρθει όπως παλιά, βιαστική, θα περάσει γρήγορα από το διάδρομο που σχηματίζουν τα θρανία και θα μυρίσω το άρωμά της που θα σπαταληθεί στο κενό. Θα είναι όπως πάντα καλοντυμένη, χαμογελαστή, πειστική. Θα οπλίσει το χέρι  γρήγορα · και με την κιμωλία αυτή θα φιλήσει με φθόγγους και γράμματα τον πίνακα · μ'εκείνα τα όμορφα, στρογγυλά γράμματα που μεταμόρφωναν τον ασβέστη σε στιγμιαίο νόημα. Θα χαμογελά σε όλους η Μαρία, είτε είναι χαρούμενη είτε όχι, θα δίνει κουράγιο και θα χαρίζει απλόχερα θέληση · γοητευτική, πειστική, περίσσευμα ομορφιάς και χάρης · ο ιδανικός οδηγός για περιπλανήσεις σε σελίδες και λέξεις · στα διαλείμματα σκυμμένη πάνω από γραπτά, χαμένη στον μικρόκοσμό της κι εγώ εκεί κοντά να την πειράζω · όχι από κακία · όχι · από ευγνωμοσύνη. Την ίδια που χρωστώ και στην Σοφία, στον Γιώργο και στον Αντρέα.   
 
Και θα χτυπήσει το κουδούνι για τελευταία φορά. Όλα θ'αλλάξουν, θα χαθούν ή θα μεταλλαχθούν · τα πάντα θα βρωμίσουν υποψία και σκεπτικισμό · κι ένα πουρκουά θα μας βασανίζει · θα μας τυραννά για λίγο ή πολύ · θα έρχεται και θα φεύγει με τις αναμνήσεις, σαν παλλόμενος αστέρας λίγο πριν σβήσει οριστικά. Θα μουσκεύει από τα δάκρυα, θα στεγνώνει και θα ξαναγίνεται νωπό. Ένα γιατί που ζητά απάντηση, μια αναίμακτη δολοφονία, χωρίς μάρτυρες · με άγνωστο θύτη ·  και θύμα, κάτι τόσο δικό μας · αυτή τη μικρή όαση, σε μια πόλη ελάχιστα φιλόξενη. Θα σταθώ όρθιος, λίγο πριν σβήσουν τα φώτα, σαν αντίλαλος  σε άδειο σπίτι · μέσα σ' αυτό που χάνεται, θα γράψω μια λέξη πάνω στο θρανίο · ο ήχος μονότονος · μολύβι πάνω σε πλαστικό · πέντε γράμματα · adieu · ή μήπως · merci…
 
 
                                                       
 
Ημέρα πρώτη
 
 
1.
¨Ήταν γύρω στις δέκα όταν , για άλλη μια φορά ο μαύρος βυθός του εφιάλτη , ξέβραζε στην στεριά της παρόμοιας μελανής πραγματικότητας τον Μιχάλη .Η επαφή του με το κρεβάτι και με το χώρο του όλου δωματίου έπρεπε να τον καταλαγιάσει και σιγά , σιγά με τη γνωστή βασανιστική διαδικασία , να επιχειρήσει να τον ξεπεράσει . Δυστυχώς για αυτόν δεν θυμόνταν πότε είχε νιώσει γαληνεμένος τελευταία φορά.
Τα σχήματα των σεντονιών υποδήλώναν απλά , άλλον έναν ανήσυχο ύπνο . Άπλωσε διστακτικά το χέρι προς το γύρω χώρο σαν να ήλπιζε ότι κάποιος κοιμήθηκε δίπλα του για να τον προσέχει , έτοιμος να τον φιλήσει μόλις τον δει να κρυώνει . Το μόνο που ακούμπησε ήταν το στόμιο μιας μισογεμάτης μπουκάλας βότκας και στο άκουσμα της πτώσης της στο πάτωμα , προσπάθησε αλλά δεν βρήκε από πού να αντλήσει δυνάμεις για να την σηκώσει .
Το μόνο σίγουρο ήταν πως η θέα του όλου δωματίου δεν σου επέτρεπε να το σεβαστείς . Εκτός από τα πεταμένα δεξιά και αριστερά άπλυτα ρούχα , ένα παχύ στρώμα σκόνης είχε δημιουργηθεί πάνω κάθε αντικείμενο του δωματίου , που σε συνδυασμό με τις διάσπαρτες στάχτες από τσιγάρα , δημιουργούσαν ένα κλίμα εγκατάλειψης .
Προσπάθησε να θυμηθεί την ημερομηνία αλλά καταλαβαίνοντας το μάταιο της όλης προσπάθειας , αναζήτησε στο χώρο το κινητό του τηλέφωνο. Το γεγονός της εύρεσης του δίπλα στο μαξιλάρι του , του θύμισε επίπονα και τον σκοπό της εκεί παρουσίας του . Φοβόταν στην ιδέα ότι μπορεί να του έστελνε μήνυμα και να μην απαντούσε αυτός έγκαιρα . Ήθελε να γεύεται ατέλειωτα την σκέψη ότι , βρίσκεται κάπου και γράφει μόνο για αυτόν . Η Μαρία ……. Τα πάντα γύρω του καθρεφτίστηκαν στο χρώμα του αίματος …. Ο εφιάλτης τον αγκάλιασε με τις μαύρες φτερούγες του και τον έσφιξε δυνατά , καρφώνοντας χίλια ράμφη στο κεφάλι του …..Βρίσκονταν σε έναν έντονα σκοτεινό χώρο όπου το όποιο φως είχε άγνωστη πηγή . Κοιτώντας το γύρω χώρο παρατήρησε μια μορφή στο βάθος με γυρισμένη την πλάτη . Κοίταξε καλύτερα …Μα ναι!!! Πως ήταν δυνατόν να μην το είχε καταλάβει από την πρώτη στιγμή ;; Η Μαρία ήταν …..Επιτάχυνε το βηματισμό προς αυτήν . Λίγο πριν την αγγίξει , ένα λευκό θανατηφόρο φως παρουσίασε , δεξιά και αριστερά του χώρου , ένα κοινό θεατών που με σαρδόνια γέλια γλεντούσαν την πτώση του στον κενό χώρο ανάμεσα σε αυτόν και αυτήν . Η ίδια η Μαρία με μια ακαριαία στροφή και κρατώντας έναν τεράστιο καθρέφτη , παρουσίαζε περήφανα , μπροστά στα μάτια του , την ίδια του την αδυναμία ….
Αυτή τη φορά ο αποδέκτης των δακρύων του ήταν το μαξιλάρι .Το σφίξιμο ήταν έντονο .Σύντομα ο Μιχάλης είχε εξαντλήσει τα όρια του και δεν υπήρχαν άλλα δάκρυα . Σκέφτηκε ότι αν πλέον συνέχιζε , θα έπρεπε ίσως να αρχίζει να ματώνει ….
Όσο και αν το κεφάλι του κόντευε να μετατραπεί σε παζλ ασύνδετων κομματιών , μάζεψε βιαστικά και βίαια κουράγιο από κάποιες γωνίες του μυαλού του και αφού ντύθηκε χωρίς ιδιαίτερες αξιώσεις , βγήκε στον έξω κόσμο . Όταν στάθηκε στην είσοδο της πολυκατοικίας ένιωσε σαν να αναζητεί μια νησίδα παραδείσου , στο κατώτερο επίπεδο της κόλασης …..
 
 
2.
Μερικές φορές , η απλή επαφή με τον κόσμο της καθημερινής πραγματικότητας αρκεί για να ενισχύσει το όποιο συναίσθημα κρύβεις καλά μέσα σου , ώστε αυτό να σε κυριεύσει . Και τα μάτια του κόσμου , που περνά από δίπλα σου , είτε μοιάζουν με αγγελικούς συμμάχους , καλεσμένους στη γιορτή σου , είτε ως δαίμονες που εξανεμίζουν κάθε προσπάθεια να χαμογελάσεις .
Η σημερινή Τετάρτη δε διέφερε σε τίποτα από τις προηγούμενες . Το γνωστό στρίμωγμα στον ηλεκτρικό , η μαζική έπειτα πορεία προς τα λεωφορεία και το ασταμάτητο μποτιλιάρισμα των δρόμων . Στο πανεπιστήμιο η κατάσταση ήταν κάπως παρόμοια . Ο Μιχάλης αναζήτησε τους φίλους του , οι οποίοι έτρεχαν ασταμάτητα , κρατώντας σημειώσεις και έγγραφα του πανεπιστημίου και ψελλίζοντας συνεχώς λέξεις όπως : εγγραφή , εξετάσεις , μαθήματα και διάφορα ονόματα καθηγητών . Ήταν τόσο απασχολημένοι που δε θέλησε να τους ενοχλήσει με τα δικά του .
Αφού άκουσε νωχελικός την παράδοση κάποιου μαθήματος , κατευθύνθηκε προς την τραπεζαρία . Η κίνηση του ήταν απλά μηχανική και καθώς δεν είχε όρεξη , κάπνισε δύο – τρία τσιγάρα και ανέβηκε στο χώρο της βιβλιοθήκης . Ο χώρος αυτός πάντα του άρεσε , ανάμεσα σε εγκυκλοπαίδειες , λεξικά και κάθε είδους κείμενα , θα μπορούσε να ξεχαστεί για λίγο . Εξάλλου η σχολή του είχε μία από τις μεγαλύτερες βιβλιοθήκες στην Ελλάδα , δεν έπρεπε να είναι παραπονεμένος για αυτό . Προτίμησε να διαβάσει κάτι σχετικό με την Επανάσταση των Ζαπατίστας στο Μεξικό . Λάτρευε τα γεγονότα που φώναζαν με μανία ότι δεν υπάρχει μόνο μετριότητα στον κόσμο, ότι όλα μπορούν να αλλάξουν και ότι ρομαντικοί άνθρωποι , κρατώντας τα αστέρια, θυσιάζονται για αυτή την αλλαγή . Χάθηκε ανάμεσα σε γλαφυρές διηγήσεις και βρήκε συμμάχους ανάμεσα στις γραμμές .
Όμως η ζωή που αναζητούσε εμφανίστηκε μόλις σήκωσε το κεφάλι του κοιτώντας προς την είσοδο της βιβλιοθήκης . Ένιωσε απίστευτη μοναξιά καθώς τα πάντα άδειαζαν στο μυαλό του και την θέση τους έπαιρνε ένα αργόσυρτο παράπονο . Στην είσοδο , ένα ζευγάρι φοιτητών αγκαλιάζονταν και φιλιόνταν , ύστερα από κάποια πιθανόν χαρμόσυνη είδηση .
Ο Μιχάλης ζήλεψε….ζήλια ..τι μηδαμινό συναίσθημα …. η κορυφή της αδυναμίας … ζήλια…. Σκέφτηκε πως ο ίδιος , ποτέ δεν θα φιλούσε τόσο έντονα την Μαρία μπροστά σε κόσμο , μήπως και στενοχωρήσει κάποιον…. την Μαρία… Ποτέ δεν την είχε , ούτε πρόκειται . Θυμήθηκε κάτι που του είχε πει η ίδια ‘ Είσαι πολύ δειλός , ποτέ δεν θα ήθελα να σε έχω δίπλα μου ’….Νόμισε ότι από κάπου ακούγονταν το Julia Dream… . ‘‘ Όχι πάλι !! ’’, φώναξε… Όλοι τον κοίταξαν .Η κοπέλα στην είσοδο γύρισε να τον δει , του φάνηκε πως ήταν η Μαρία ….Σηκώθηκε βιαστικά επάνω και προχώρησε γρήγορα προς την είσοδο . Όσο πλησίαζε το ζευγάρι , ήταν σαν να έχανε στην πορεία του δρόμου , κάτι από τον εαυτό του . Όταν πέρασε τελικά από δίπλα τους , σκόνταψε στο πόδι ενός τραπεζιού και σωριάστηκε στο πάτωμα . Ο άγνωστος προσφέρθηκε να τον βοηθήσει . Ο Μιχάλης τον κοίταξε στα μάτια .. ‘‘Τι θα μπορούσε σκέφτηκε να τον καταβάλει , όταν κρατά τον παράδεισο στην αγκαλιά του’’ ;; Φαντάστηκε τον εαυτό του στην θέση του και δάκρυσε για τα ανεκπλήρωτα όνειρα του…. Σηκώθηκε μόνος του και ξεχύθηκε προς το διάδρομο . Ένιωθε σαν τυφλός που του μιλάνε συνεχώς για την ομορφιά των χρωμάτων , όταν αυτός είναι καταδικασμένος να ζει στο γκρίζο…..
 
 
3.
Ήταν λογικό μετά από αυτό ο Μιχάλης να μην μπορέσει να συνεχίσει την ημέρα του στο Πανεπιστήμιο .Η πορεία που είχε ακολουθήσει το πρωί επαναλήφθηκε με τον ίδιο συναρπαστικό και πρωτότυπο τρόπο αλλά αυτή την φορά με την αντίθετη κατεύθυνση : λεωφορείο – ηλεκτρικός – σπίτι . Απαιτούνταν άμεσο καθάρισμα καθώς σε λίγο το σπίτι δεν θα ήταν βιώσιμο . Ήταν επίσης ένας καλός τρόπος να κρατήσει απασχολημένο το μυαλό του . Μάζεψε τα διάσπαρτα ρούχα και καθάρισε το σημείο που είχε πέσει το πρωί η βότκα . Την σκόνη δεν την πείραξε , κατά παράξενο τρόπο ένιωθε ένα είδος συγγένειας μαζί της και την σεβάστηκε .
Σε μια γωνία είχε μαζευτεί σωρός από χαρτιά : φωτοτυπίες , φύλλα από τετράδια και τυπωμένες εικόνες . Προσπάθησε να τις ταξινομήσει και μετά να πετάξει ότι έβρισκε άχρηστο . Στίχοι μουσικής , εικόνες φαντασίας , σημειώσεις για το πανεπιστήμιο , και ποιήματά του…. ποιήματα .. τα είχε γράψει μόνο για αυτήν , αυτή του τα είχε υπαγορεύσει , χωρίς να το ξέρει η ίδια , και αυτό ήταν μαγικό.. άρχισε να διαβάζει το πρώτο που βρήκε
 
Μαρία, από βασίλισσα των παραμυθιών
Έγινες η σειρήνα των ονείρων μου
Και ταξιδεύοντας στη θάλασσα
Των ματιών σου, ξαναγεννιέμαι ως Θεός
 
Και το άλλο
 [...] Περνώ από χίλιες μυήσεις
Αγναντεύω αιώνιους ουρανούς
Από ανείπωτους κήπους σου μαζεύω
Πολύχρωμα λουλούδια
 
Η ζωή μου ήταν μια χαραμάδα που έγινε ηλιοβασίλεμα όταν σε γνώρισα
Και όμως δεν πρέπει να ανησυχώ
Δεν είναι παρά ένα κοίταγμά σου
Που όταν η λήθη μου σκεπάζει τα μάτια
Είναι το μόνο που με κρατά ζωντανό
Το μόνο………………
 
Ξάπλωσε στο κρεβάτι με τα μάτια ανοιχτά .Τα ξημερώματα
Τον πήρε τελικά ο ύπνος………..
 
 
Ημέρα δεύτερη
 
1
O ήλιος ζέστανε τους κόκκους της άμμου και η θάλασσα συναγωνίζονταν με την ηρεμία της την τελειότητά του . Κάστρα και τείχη , δημιουργήματα κάποιον παιδιών , στόλιζαν το χείλος της άμμου , εκεί που η θάλασσα ως αιώνιος εραστής πλησίαζε και κάθε φορά υποχωρούσε τρομαγμένη μήπως χαλάσει άθελα της την ομορφιά …
Σε μια άκρη της αμμουδιάς , κάποιο χέρι είχε αφήσει μια πανάρχαια , με έντονο στολισμό , κλεψύδρα . Οι άμμοι του χρόνου περνούσαν από μέσα της μετρώντας τους αιώνες . Όμως τι ειρωνικό αλήθεια , το κάτω μέρος της ήταν ελαφρά σπασμένο , τόσο , ώστε η άμμος που μετρούσε ευλαβικά τον χρόνο , να αναπαύεται τελικά στην απέραντη αμμουδιά …..
Δύο μορφές έκαναν την εμφάνισή τους . Ένα αντρόγυνο πιθανότατα . Μα ναι , ήταν η Μαρία….. ποτέ δεν την είχε δει τόσο φωτεινή…. το μπλε των ματιών της συναγωνίζονταν τον ουρανό και την θάλασσα καθώς όλο το σύμπαν καθρεφτίζονταν στις κόρες των ματιών της…. ποιος θνητός θα
μπορούσε να αντικρίσει τέτοια ομορφιά και να ζήσει για την διηγηθεί ;; Ο διπλανός της…. του κρατούσε το χέρι… έλαμπαν από χαρά και οι δύο . Η Μαρία και ο άλλος…… ήταν σίγουρα ευτυχισμένη μαζί του …..
Η θάλασσα , σαν νερό σε κουβαδάκι που το κουνούσε κάποιο παιδί , αγρίεψε απότομα και σε λίγο είχε μαυρίσει ξεβράζοντας φύκια στην αμμουδιά . Ο ουρανός δεν αντιστάθηκε , άρχισε να κλαιει …Μέσα σε ελάχιστο χρόνο , τα παιδικά κατασκευάσματα πέρασαν στην ανυπαρξία και τίποτα δεν θύμιζε πλέον τα γέλια που κάποτε σκορπίζονταν από πάνω τους….Στον χαλασμό που επικρατούσε τα μόνα που ξεχώριζαν ήταν , το ταξίδι της σπασμένης κλεψύδρας πάνω στα κύματα και το ζευγάρι που σφιχτά αγκαλιασμένο , πάλευε όλον τον κόσμο με τον έρωτά του…..
Ο Μιχάλης ξύπνησε φωνάζοντας , δεν υπήρχε όμως κάποιος δίπλα του για να τον ηρεμήσει στην αγκαλιά του ή να του σκουπίσει τον ιδρώτα , φιλώντας τον στο μέτωπο… Έπεσε από το κρεβάτι σπαράζοντας στο κλάμα .Ένιωσε σαν τον άμμο της κλεψύδρας , πνιγμένος να ταξιδεύει , με μόνη συντροφιά τα μαστιγώματα των κυμάτων. Η ζωή είχε γίνει αφόρητη και δεν είχε το κουράγιο να την υποστεί.
Σηκώθηκε σιγά , σιγά , στην αρχή μπουσουλώντας σαν μωρό που μάθαινε τα πρώτα του βήματα και άνοιξε την ντουλάπα .Πίσω από τα τζιν , χτύπησε ελαφρά τον τοίχο ώστε να ανοίξει μια μικρή κρύπτη . Έβγαλε ένα μικρό ασημί κουτί και το ακούμπησε στο κρεβάτι .Το άνοιξε διστακτικά σαν να είχε μέσα εκρηκτικά…. Από το παράθυρο οι πρωινές ακτίνες καλωσόριζαν το περιεχόμενό του……. ένα παλιό πιστόλι…..
 
 
2
H ιστορία του όπλου ήταν παντελώς άγνωστη . Ένα βράδυ του Δεκέμβρη , όταν ο Μιχάλης γυρνούσε σπίτι του , το είχε βρει , σε έναν έρημο δρόμο , πάνω σε μια σχάρα υπονόμου . Δεν το είχε παραδώσει τότε στην Αστυνομία . Έδειχνε αρκετά παλιό και μέσα του είχε μια σφαίρα . Δεν ήταν σίγουρος αν όντως δούλευε , τότε βέβαια δεν τον ενδιέφερε καθόλου , αλλά τώρα….. τώρα θα του άνοιγε τις πύλες……
Το ακούμπησε πάνω στο γραφείο του . Δεν ήξερε αν ήταν δύναμη αυτό που ένιωθε όταν το αντίκριζε , αλλά σίγουρα τον άδειαζε συναισθηματικά και αυτό ήταν καλό.. Ήδη έξω είχε αρχίσει να βρέχει και καθισμένος στην πολυθρόνα του , έφερνε στο μυαλό του τα κυριότερα περιστατικά της μέχρι τώρα ζωής του… οι γονείς , η αδερφή του , οι φίλοι … όλοι είχαν μια θέση μέσα του… Δίστασε στην ιδέα του στιγμιαίου πόνου , αλλά ο θάνατος θα τον αγκάλιαζε σαν στοργική φτερούγα και θα ήταν τόσο άψογα γρήγορος , ώστε να μην ενοχλήσει κανέναν . Θα έφευγε όντως από την ζωή ή θα την προσπερνούσε θαρραλέα ;;… Ίσως να την προέκτεινε αγγίζοντας ευαίσθητες χορδές , σκέφτηκε . Θυμήθηκε κάτι ωραίο , που είχε διαβάσει σε έναν τοίχο : ‘‘H ζωή μου είναι μια ψευδαίσθηση , που κάποτε ονειρεύτηκε ότι μόνο αυτή υπάρχει και ξυπνώντας είδε ότι δεν υπήρχε καν όνειρο…αλλά έζησε για να το μάθει…’’. Είδε τα βιβλία του… γέλασε γιατί από μικρός σκέφτονταν να γίνει συγγραφέας και να γράψει για την ομορφιά του κόσμου… δεν άντεχε να σκέφτεται καν όμως ότι παραμένει ζωντανός , άρα ευάλωτος στον πόνο…
Έκανε ένα γρήγορο μπάνιο και ξυρίστηκε , ξάπλωσε στο κρεβάτι καπνίζοντας ….το πιστόλι παρέμενε στη θέση του και τον περίμενε …ίσως το πιστόλι να ήταν ανύπαρκτο , όπως και η αισιοδοξία για το μέλλον του …..
 
 
3
Η βροχή είχε σταματήσει , αν και ο ουρανός παρέμενε σκοτεινός , δείχνοντας κατά κάποιο τρόπο έτσι την συμπαράστασή του . Δεν υπήρχε κάποιος λόγος να καθυστερήσει άλλο . Θέλησε , απλά , να κάνει για μια τελευταία φορά τα πράγματα εκείνα που κάποτε αποτελούσαν την μοναδική του παρέα…. Έπαιξε μπάσο , άκουσε μουσική και άνοιξε για πολλοστή φορά τα αγαπημένα του βιβλία….τα αποχαιρέτησε όλα με ένα χαμόγελο… κάθισε στο γραφείο του . Πήρε βαθιές αναπνοές και αναστέναξε βαθιά όταν σήκωσε το όπλο.. το ακούμπησε στον κρόταφό του… η επαφή τον ανατρίχιασε , όμως δεν φοβήθηκε , ήταν έτοιμος να πατήσει την σκανδάλη όταν…. όλα γύρω του άλλαξαν…..
Η πρώτη του σκέψη όταν αντίκρισε το γύρω χώρο , ήταν ότι δεν είχε ξανασυναντήσει πιο γαλήνιο μέρος . Το λιβάδι μπροστά του ήταν τεράστιο, διάσπαρτο από αγροτικά σπιτάκια . Τα τζάκια ήταν αναμμένα αν και δεν έκανε κρύο . Πρέπει να ήταν μεσημέρι και η φύση πανέμορφη γύρω του , τον μάγευε . Στην αρχή δεν παρατήρησε κίνηση αλλά αργότερα είδε παραδοσιακά ντυμένους αγρότες να επιδίδονται στις καθημερινές τους ασχολίες… Προχώρησε ελαφρά με σκοπό να συναντήσει κάποιον όταν , άκουσε μια φωνή να τον καλεί … η Μαρία … τον είχε ήδη αγκαλιάσει και ο Μιχάλης άρχισε να την φιλά …. ‘‘ Που είσαι Μιχάλη μου ;; Τόσο καιρό σε περιμένω ….’’ …‘‘Βρίσκεσαι εδώ και περίμενες εμένα ;; ’’…Φιλήθηκαν δυνατά και καθώς κυλίονταν στο υγρό χόρτο , βρήκαν στην σκιά μιας βελανιδιάς το ησυχαστήριο τους … ..Δεν κατάλαβε αν είχε κοιμηθεί , αλλά ήταν απόγευμα όταν ξανάνοιξε τα μάτια του… παρέμενε δίπλα του και τον χάιδευε… ‘‘ Ποιος μας χώριζε Μαρία , είπε , η μοίρα ή η ζωή ;; ’’ …Εκείνη χαμογέλασε… Ο Μιχάλης σηκώθηκε πάνω…. ‘‘ Μαρία … πόσο σε αγαπάω ..’’ Στο άκουσμα αυτής της πρότασης , όλα τα πουλιά των δέντρων σαν να δέχτηκαν ένα μακρινό κάλεσμα , άφησαν τα δέντρα και πέταξαν δυνατά . Την είδε να δακρύζει .. κάτι άλλαξε .. γονάτισε δίπλα της . Άρχισε να φυσά δυνατά και σε λίγα λεπτά να βρέχει με οργή.. στο πρόσωπό της είχαν δημιουργηθεί αυλάκια δακρύων και η Μαρία έτρεξε να χαθεί…. αγάπη , σκέφτηκε ο Μιχάλης ….. ‘‘ Γιατί ;;;; ’’ ούρλιαξε…και έπεσε στο χώμα κλαίγοντας….
Ένας μικρός θόρυβος ακούστηκε , σαν το άνοιγμα μιας παλιάς πόρτας ..Ένας χωρικός τον πλησίασε κρατώντας ένα φανάρι . Τον κάλεσε μέσα και η φωνή του φάνηκε απίστευτα οικεία …Ο Μιχάλης τον ακολούθησε μηχανικά και μόλις μπήκαν στο σπίτι , το λιτά διακοσμημένο , ο άγνωστος τον κάλεσε να καθίσει στο τραπέζι . ‘‘ Ποιος είσαι ;; ’’, τον ρώτησε ο Μιχάλης .Ο άγνωστος δεν απάντησε … Τον πλησίασε και του πρότεινε το χέρι , ο Μιχάλης επανέλαβε την κίνηση … Η επαφή του τρύπησε το μυαλό …… Βρέθηκε σε μια μαιευτική κλινική την ώρα που μια γυναίκα , πονώντας , καλούσε την ζωή να παρουσιαστεί ….Ήταν αδιανόητο….Το δωμάτιο καλύπτονταν από ματωμένα , φλεγόμενα φτερά …ο πόνος της μάνας συναγωνίζονταν τις κραυγές ..Κοίταξε ψηλά …ήταν ο ίδιος άγνωστος ..πέθαινε …..ήταν ένας άγγελος….. ο άγγελος της αγάπης … Ο επιθανάτιος ρόγχος του ταυτίστηκε με το άκουσμα του κλάματος του βρέφους και τα γέλια των γιατρών … έβλεπε την γέννα του.. κατάλαβε….. αφήνοντας το χέρι του , παραπάτησε και έπεσε…. έτρεξε προς την πόρτα , και το άγγιγμα της βροχής τον έστειλε πίσω…….
 
 
Ημέρα τρίτη
 
Ξημέρωνε Παρασκευή…κρατούσε ακόμα το πιστόλι στα χέρια του.. ήταν όντως αληθινό… έκλαψε….. Το πιστόλι του ακούστηκε για μία και μοναδική φορά …. Για μια ανεπανάληπτη στιγμή είδε πολλά φώτα να τον κατακλύζουν… είχαν όλα ολοκληρωθεί πλέον… Στην κόκκινη λιμνούλα που σχηματίστηκε πάνω στο γραφείο του , ταξίδεψε για λίγο , πριν να βυθιστεί στο απέραντο κόκκινο , μια μπλε βαρκούλα….. το τελευταίο του δάκρυ για την Μαρία …. Μέσα στο δάκρυ αυτό καθρεφτίστηκε το πιο γλυκό του όνειρο…… ήταν και οι δύο αγκαλιασμένοι.
 
 
Γεννήθηκα πριν 20 χρόνια στο νησί της Κέρκυρας και από μικρός είχα την τάση να ψάχνω για ερωτήσεις εκεί που όλα θεωρούνταν απλά και κατανοητά. Η μελέτη της λογοτεχνίας που άνοιξε έναν πανέμορφο κόσμο ιδεών και φαντασίας. Αγαπημενοι μου συγγραφείς : Nίκος Καζαντζάκης, Jorge Luis Borges, Η.P.Lovecraft, Edgar Allan Poe, Arthur Machen, Clive Barker, Lord Dansanie, Friedrich Nietzsche και πολλοί άλλοι...     

Στην επιφάνεια...του Μητς τα μάτια ήταν κολλημένα πάνω σ' αυτό που κρατούσε..  Τρεμούλιασε για λίγο αναποφάσιστος, διστακτικός.

     Κάτω στα έγκατα του Άδη....ο Σατανάς έτριξε τις μασέλες του.  Κλοτσοπάτησε μπρος-πίσω στη σκοτεινή σχισμάδα.  Ήταν η πιο βαθιά και πυρωμένη ανάμεσα στο θειαφιστήρι και στη μπόχα του βασιλείου του.  Η σκεβρωμένη μούρη του σε μία στιγμή πρήστηκε.  Φλούδες από το ξερό αθάνατο πετσί του σφεντονίστικαν  σαν πετροβόλημα  στη σαβούρα που τον περιτριγύριζε.
     Φούσκωσε ξαφνικά τα ρουθούνια και κοίταξε λοξά και ψηλά.  Χασκογέλασε, φρούμασε, γρύλισε και ξεφύσηξε αφρούς.  Σήκωσε τα λερά-κιτρινωπά χέρια του.
     "Ζητώ και εκλιπαρώ για τις παιδικές σταυροφορίες, την Ιερά Εξέταση.  Τα ζωηρά κυνήγια μαγισσών, για  'κείνα τα δυο εξαίσια κι’ αστραφτερά μανιτάρια, εκεί στην πέρα Ανατολή.   Aξέχαστες μέρες, Ε! λακέδες μου;"
     Tελευταία άρχισε να  νοιώθει κάτι σφυροκοπήματα αγαλλίασης, καλοκαρδίας και περιλάλητης χαράς.  Ανέβαινε πάνω στη γη κατά διαστήματα και κατασκόπευε το Μητς και άλλους θνητούς.  Ανακατεύτηκε με όχλους, αναμίχθηκε σε παρέες και κρυφάκουγε παντού μήπως κι έβρισκε τη πηγή αυτών των νοσηρών καταστάσεων, ωστόσο, γρήγορα εκνευριζόταν με την φλυαρία των ανθρώπων και τη δύσπιστη νοοτροπία που έτρεφαν περί Καλού και Κακού.  Αντί να ’ναι οργισμένοι, εξαγριωμένοι, τους βρήκε τώρα τελευταία να είναι αφοσιωμένοι στις μαγνητοφωνημένες διαλέξεις του Feynman, στις τηλεοπτικές επαναλήψεις του Sagan, και σε κάποιον κοσμολόγο Hawking.
     “Φτου!”
     Δεν έφταναν οι αμέτρητοι αιώνες βασάνων και σφετερισμών;  Τόση μοχθηρία και
έχθρα να πάνε στο βρόντο;  Προσδοκούσε αποκλειστικά τις πιο ποταπές παραφορές και τυφλό άχτι να ξεσπάσουν..  Αντ’ αυτού...Σημασία δε τούδιναν.
     "Η αδράνεια φταιει!"
     "Μα το ραχατλίκι είναι τοργαστήρι του Οξάποδα," σούρισε ένα φλογατόματο δαιμόνιο.
     "Ιδού!" σφύρίξε αποδοκιμαστικά ο Γαϊδουρονύχης.  "Εδώ σκοντάφτει το δίκαιο του Σκότους!"
     Η αδράνεια αποδυνάμωνε, ξεδόντιαζε, ακόμη και τη δική του εχθροπάθεια σε σημείο που αυτή κατέληγε σε απλή απρόσφορη προσβολή.  Την κουρέλιαζε σαν τη ραγισμένη κρούστα της τσουρουφλισμένης πελατείας του.
     "Η μπίζνα δε πάει κατά διαόλου," μούγκρισε, κ’ ένας ασχημομούρης κοντά του κροτάλισε την ουρά του χορευτικά.
     Όλα τα γλοιώδη τριγύρω του γιουχάισαν και πλάνταξαν, αφόδευσαν και τους τρέχανε τα σάλια εκεί κάτω στο καμίνι, βαθιά στα Τάρταρα.
     "Μα έτσι δεν πρέπει να’ ναι;" ξεφώνισε ένα ψωραλέο διαβολάκι μέσα από την βουλιαγμένη στη λάσπη γαλαρία.
     Από τις καταβόθρες--άχνα δεν έβγαινε ...
     Εκείνος μελάνιασε.  Xτίκιασε, κόμποι πετάχτηκαν στο πετσί του.  Και άφησε ένα πηχτό, πράσινο πίδακα καταπάνω στο μαθητευόμενό του, να τον περιλούσει.
                "Εδώ, ποτέ δε λέμε ’πρέπει’... ”
 
***
 
     Τσαντισμένος ο Σατανάς ανέβηκε πάλι στην επιφάνια  για να επέμβει σε ξένες υποθέσεις και να βρει άκρη.
     Σκάγαν τα τζιτζίκια στο μεσαυγουστιάτικο λιοπύρι.  Ξεσπούσαν σαν βόλια στα κοντινά γαϊδουράγκαθα και πεύκα.  Σωριάζονταν στη πυρωμένη σκόνη θρύψαλα.  Οι σαύρες τόβαζαν στα πόδια..  Κρύβονταν στο πέρασμά του.  Ένα καλοκαιρινό ρουμπινένιο ανισόπτερο πέρασε σαν αστραπή και βούτηξε σχεδόν κατακόρυφα στο δρόμο του. Τινάχθηκε μετά ψηλά και εξαφανίστηκε..  Ένα σύννεφο από πεταλούδες με χρώμα αχνό  γαλάζιο σκόρπισε από χρυσαφένιες, γυαλιστερές και λείες κούρνιες και θρόισε πάνω απ’ τα κέρατά του.  Έγινε ένα με τον μπλάβο ουρανό..
      Ο Σατανάς εμφανίστηκε κοντά στην εξώθυρα του Σκότους   Ήταν ένα αμμουδερό άπλωμα που κατέφευγαν οι γυμνιστές στο Αιγαίο και που λεγόταν Eσπέρα Νήσος.  Η ακρογιαλιά εκτεινόταν τόσο ομαλή όσο κανείς μπορούσε να φανταστεί για ένα χιλιόμετρο περίπου.  Μετά από ένα απαλό λόφο ξεκινούσε να απλώνεται προς τα μέσα.  Τελικά υψωνόταν και πάλι σε μία ήρεμη καμπυλωσιά για ν’ ανταμώσει τους πρόποδες του μοναδικού μακρινού βουνού πάνω στο νησί, πίσω από τον γκρεμό.  Έμοιαζε με πλατιά λεωφόρο που κινούσε από τη θάλασσα. 
     Τράβηξε μέσα του τα κέρατα.  Ρούφηξε την ουρά του.  Ξεφλούδισε τα λέπια του.  Και ο Σατανάς μεταμορφώθηκε στoν αιλουροειδή άγγελο που ήταν κάποτε.
     Έγλυψε τα χείλια.  "Θεέ μου, τι κάψα!"  Η νέα του άλτο φωνή βγήκε βραχνή και
βαθιά σαν αρσενικού.
     Βρόντηξαν οι ουρανοί.
     "Λέγε λοιπόν!"
     Στεκόταν με ανοιχτά τα πόδια, χέρια στη μέση σαν θεόρατος Δίας πάνω σε φουσκωμένα άσπρα σύννεφα, μεγαλοπρεπής επιβλητικός.
     "Ω Kύριε!" Ο Σατανάς καταγινόταν με τη γύμνια του.  "Σχήμα λόγου, Θεέ μου."
     "Δε συμφωνήσαμε εσύ να εξουσιάζεις τον κάτω κόσμο κι Εγώ τον πάνω;"
     Θα τον καλοπιάσω τον Γέροντα‑‑έχει διαβολεμένο ταμπεραμέντο, σκέφτηκε ο Σατανάς  γουρλώνοντας τα μάτια του.
     "Μπας και θέλεις κι αυτούς για την αφεντιά σου;" ρώτησε ο Παντοδύναμος, και έξαφνα μια σοροκάδα ανακάτεψε του Σατανά τις κόκκινες μπούκλες..  
 
***
 
     Η αύρα  δυνάμωνε και τα σύννεφα κουτρουβαλούσαν σα χιονοστιβάδα.
     Ο Θεός επιθεώρησε τ’ αραγμένα κορμιά, ξαπλωμένα φαρδιά‑πλατιά δεξιά κι αριστερά..  Ψίχουλα σκόρπια πάνω σε Τιτάνα το χρυσό γιαταγάνι, σκέφτηκε.  Καμάρωνε την μισοφέγγαρη αμμουδιά που βουτούσε και χανόταν σε μια θάλασσα από βαθυγάλαζο νερό.
     Σκεφτόταν πόσο καθάρια ήταν κάποτε η όψη της Γης.  Πως κάποτε όλες οι ακρογιαλιές ομοίαζαν ετούτη.
     Πικραναστέναξε, και παρευθύς σκοτείνιασε ο  ήλιος.
     Βρωμιές από πετρελαιοκηλίδες, οχετούς, απόβλητα οι ίδιες αυτές ακτές και τα πελάγη τώρα.
.     Αποσκορακισμένα ραδιενεργά κάνιστρα σαν προτομές από κόμπρες βρίσκονταν σε ωκεάνια βάθη,  χύνοντας το δηλητήριό τους μέσα στη ζωή.
     Τη ζωή που Αυτός είχε δημιουργήσει, που είχε αγγίξει με το τεράστιο Θείο νύχι Του.
     Η Γη.
     Η Γη, τότε παλιά, ήταν σαν ένα δροσάτο τραγανιστό μήλο, χάντρες από σταγόνες να κυλούν πάνω της οι ποταμοί.  Ο κόσμος βαθιά εδραιωμένος, προφυλαγμένος στη καρδιά της καρδιάς Του.  Το χάδι μόσκου πάνω στα δάχτυλα των ποδιών Του τον ανακούφιζε.  Στέναζε από χαρά, ευσπλαχνία και χάρη, τότε παλιά.
          Θυμόταν πώς τα ζώα, τα δέντρα, οι θάμνοι, τα πουλιά και οι πολύχρωμες πεταλούδες, τα φύκια και οι αστερίες όρμησαν απ’ το νου Του, έτσι όπως ακριβώς τα είχε φανταστεί. Τα μικροσκοπικά και τα πελώρια.  Τελευταίος ο άνθρωπος, ο ατίμητος λίθος στo στέμμα της Δημιουργίας.  Ανάσαινε ο Θεός στα λημέρια τους και θωρούσε τον Εαυτό του σ’ αυτά "κατ' εικόνα και ομοίωση".    
     Και τώρα κοίτα τους.
     Μήπως αυτή η παρούσα αισχύνη, αυτή η εντροπία αρχίζει κι’ επικρατεί;
     Η κοσμολογία, συλλογίστηκε, να τα βάζει με τον Κοσμήτορα της Οικουμένης;
     Και τότε ένοιωσε το μέγα κενό.
     Αναρωτήθηκε αν ίσως το όλο έργο Του δεν ήταν ένα Θείο σφάλμα.
     "Γίνεται να τους κληροδότησα το Θείο σπόρο της ελευθερίας;"
     "Ορίστε, Κύριε;"
     "ΣΙΩΠΗ!"
     Μία φρικώδης βοή μπουμπούνισε από παντού.
     Ξίπασε ο Σατανάς.  Ούρλιαξε.  Κρουστάλλιασε.  Έλιωσε σε μορφή τσούχτρας.  Συμπυκνώθηκε ξανά ολοταχώς κι' έγινε δέρμα και οστά.  Και κρεμάστηκε ως μοιραία στον ώμο του Μητς.
     “Γιατί;  Αχ γιατί διάλεξε εμένα γι' αυτή τη δουλειά;” γουργούρισε ο Σατανάς Άγγελος, και φούντωσε από ομορφιά μέσα στην απόγνωσή του.
     Aπό παρεξήγηση, μία στιγμή αισθηματικής προσήλωσης, από ελαφράδα (ο Θεός επέμενε, βαθιά αναλογιζόμενος μέσα Του) και που κληρονόμησαν οι θνητοί ... ο απαγορευμένος καρπός της γνώσης ... κι’ αυτός να γίνει η τήβεννος της σοφίας τους;
     Η αδυναμία Μου, σκέφτηκε  ο Θεός, ήταν ότι δεν είχα ποτέ τη χρήσιμη κι’ εγκόσμια επίγνωση του ... Κακού!
     Παγωμένος ιδρώτας τον έλουσε -- κι έπεσε κοτρόνα το χαλάζι στη Γη -- σκεπτόμενος μήπως πάνω στη βιασύνη Του ο γόνος της Καλοσύνης Του απέβη νάναι γέννημα της μοναξιάς Του.  Όχι της Αγάπης και του Νόμου Του.  Αλλά μία παραχώρηση για χάρη του πειραματισμού, της περιέργειας και της αναζήτησης μέσα στη νιότη Του.
     Εφτά δισεκατομμύρια χρόνια, όχι εφτά μέρες -- πόσο απλοποιούσαν οι θνητοί το μεγαλείο Του, τόφερναν στα μέτρα τους ‑‑ νοικοκυριό, δάμασμα και σμίλευμα ενός σύμπαντος για τον ερχομό της ζωής: πρωτόφαντης, φευγαλέας, απίστευτης.  Όλες ήταν προετοιμασίες που άρμοζαν στους καινούριους συντρόφους Του.
Κι’ άλλα πέντε δισεκατομμύρια για να  πλουτίσει τη Γη.  Να τη φέρει στο ακριβές συνταίριασμα για το ανθρώπινο στύλωμα.  Είχε αρχή παιχνιδιού, αντί αυτού η πλάση είχε αναβλύσει.  Ξεχείλισε κάτωθέν Του.  Αποκολλήθηκε απ’ Αυτόν, σαν λευκασημιές νεροφίδες κυλώντας, πιτσιλώντας μπρος από διερρηγμένο πλακούντα.
     Τα μελετούσε.
     Πανούργα μάτια.  Πονηρά πλατιά μειδιάματα.  Κι’ ένα κοίταγμα που τρυπούσε κόκαλο και χύλωνε μεδούλι.  Σπινθηροβολούσαν τόλμη κι' αξιοσύνη τα θνητά, κι' επιβίωση!
     Τον τρόμαζαν!
     Ήταν λιγότερο μία διαδικασία εφαρμογής σχεδίου, και περισσότερο μια φλογερή σιωπηλή παρόρμηση.
     Είχε θαμπωθεί τότε παλιά.
     "Τόσο παλιά," είπε ο Δημιουργός.  Αναστέναξε, και μεμιάς ο ήλιος σκυθρώπιασε.
      
***
 
     "Ποντικοκούραδα στις τριακόσιες-πενήντα-μέρες-λιακάδα.  Δεν είναι ούτε καν Σεπτέμβρης."
     "Πώς!"
     Τραντάχτηκε η πλάση και τα ψάρια τινάχτηκαν στη ξηρά.
     "Μη, Κύριε," πρόλαβε να πει ο Άγγελος του Σκότους.  Αντιλήφθηκε τότε πως η μετριοφροσύνη του ήταν παρατραβηγμένη.
     "Μητς!  Βούλωσέ το!" σούρισε.
     Είδε όμως να γυαλίζει του Θεού το χάντρινο μάτι.  Μια αλλιώτικη λάμψη στη κόρη του.   Ένδειξη που έκανε τον Καταχθόνιο να δαγκώσει τη γλώσσα του.
     "Έτσι έγραφε η αφίσα στου Νινίκου Τουρ πριν έξη χρόνια όταν πρωτοήρθα: `Εσπέρα ίσον Τριακόσιες-πενήντα-μέρες-λιακάδα '.  Οι φουκαράδες τύχη που την έχουνε."
     Θλιμμένος τώρα ο Μητς κοίταξε τον πυρόξανθο άγγελο που τριβόταν πάνω του εδώ και πόση ώρα  κ'  έγνεψε στα ξαπλωμένα ανέμελα κορμιά των ηλιαζόμενων τουριστών.  "Για φαντάσου νάρθανε τις δεκαπέντε μέρες πούχει μπουρίνι και  νεροποντή."
     "Πριν έξη χρόνια, Μητς;" γαργάρισε ο Σατανάς.
     "Κάπου τόσα.  Ήταν αλλιώτικος ο καιρός.  Παράδεισος."   Στο νεαρό πρόσωπο ξαφνικά τονίστηκαν τα χαρακτηριστικά του καθώς  μία αχτίδα ήλιου πέρασε από το τώρα μαυριδερό σύννεφο και τόφεξε.
     Τίποτε το ιδιαίτερο δε το ξεχώριζε στο Μητς..  Μελί στρόγγυλα μάτια, ανοιχτοκαστανά μαλλιά  κι  ένα ισχνό γένι.  Θα μπορούσε κάλλιστα κανείς να τον περάσει για επαρχιώτη. Κανακάρη κάποιου Αγχελινού κρασέμπορα.  Ή για εγγονό κάποιου ρασοράφτη απ' τη Χάλκη.  "Δε μου λες, με ποιον κουβεντιάζεις τόση ώρα κει πάνω;" ρώτησε  τη Σμερνομάτα δίπλα του.
     "Τ' ακούς, Κύριε;  Τα πράγματα ήταν διαφορετικά."  Γύρισε προς το Μητς, "Με το Θεό, ρε Μητς.  Με το Θεό.  Μπορεί και να σούχω σώσει τον ... το ‑‑ να γλίτωσες την αιωνιότητα αυτή τη στιγμή."
     "Δυνατό το πράμα, ε;"  Ο Μητς έκανε μια τζούρα και ο Σατανάς διέκρινε μόνο το ασπράδι των ματιών του.
     "Αμάν!"  Όλες του οι άμυνες μπήκαν σε συναγερμό.
     " Εωσφόρε! Τι καπνίζει ο θνητός!"  Έκπληξη, δέος και ανάθεμα ...
     Ο ουρανός κόχλασε.
     Τρελάθηκε.
     Ήταν θεόρατο καζάνι που 'βραζε πίσσα.  Ταλαντευόταν ν' αδειάσει από στιγμή σε στιγμή πάνω στις γυμνές ναρκωμένες σάρκες.
     Μαύρα σύννεφα κατρακυλούσαν παντού.  Σελάγίζαν φιλντισένιες λάμψεις έναντι στα ασημοκαπνισμένα απομεινάρια του γαλανού στερεώματος σα κυκλώπειες μπουρμπουλήθρες.  Πυκνότερο  κατράμι σούρωνε ταμάμ κατακόρυφα πάνω από του Μητς τη μαστουρωμένη γκλάβα.
     Ο Σατανάς πρασίνισε.
     Έσφιξε τα σκέλη του για να κρατηθεί.
     Γεύτηκε κόχλασμα από πικρό ιώδιο και στυφή αρμύρα.  Μυρουδιά ζεματιστή και αχνισμένη σα μολυσμένο οξυγόνο.
     Εγκυμονούσε σκοτώστρα θύελλα..  Δρολάπι που μετατόπιζε τον αέρα που ανέπνεε.  Τον αφαιρούσε.
     Δεν κάνω πίσω τώρα, σκέφτηκε ο Σατανάς.  Τράβηξε βαθιά ανάσα μέσα από τα σφιγμένα δόντια του.  Δεν ανέβηκα δω πάνω για να σώσω ψυχές.
     Να δυναμώσει τον γόνο του.  Αυτό ήθελε.  Το δυνητικό που έκρυβε το σπέρμα της ελεύθερης βούλησης μέσα στο Μητς.
     Πανούργος που ήταν και με τη σαγηνιά που διέθετε θάχε σίγουρα την ανθρωπότητα μέσ' τη χούφτα του.
     Παραληρούσε μέσα του, και τα λάγνα του μάτια στραποβολούσαν αμάχη.
     Ήθελε το αναζωπύρωμα των τύψεων, όχι αυτή τη κρίση ασυνειδησίας. Ήθελε τον άνθρωπο νάχει επίγνωση του Κακού.  Αν δεν ήξερε να ξεχωρίζει το Καλό απ΄το Κακό τότε πώς θα γνώριζε τον πυρόβατο δρόμο προς το Βασίλειό του;
     Μεράκλωνε ο Σατανάς στη σκέψη του ξέφρενου ρεμπελιού.  Στο να σπιρουνιάζει για διγνωμία.  Ν' ανοίγει παλιομοδίτικες πληγές όπως η λαθρογαμία.  Στο να δημιουργεί αυτούς τους χαριτωμένους (αλλά και τόσο κρυπτικούς) τίτλους σαν το 'business administrator', 'business manager' και 'businessman'.
     Παθιάζονταν για τη παλιά καλή Ματαιοδοξία.  Άδραχνε τους πάντες.  Σαν καλή πόρνη είχε πολλά ονόματα.  Τώρα τη λέγανε Φιλοδοξία, Κότσια, Θράσος, Ασυδοσία...
     Ονειροπολούσε τον πιο ευχάριστο εφιάλτη του ο Αντίθεος.  Έβλεπε τρανό φευγιό να σέρνεται μπροστά του.  Κι' αυτός να διατάζει να βρουν κι' άλλα καζάνια για τα ξοφλημένα.
     Να το βουλώσει, το μόνο που ήθελε από τον Μητς.
     Ανακλαδίστηκε ο Σατανάς να φέρει τα πράγματα σε αταξία για όνομα του Χάους.
     Μέσα στα πολλά ταξίδια και προσωρινές διαμονές του στην επιφάνια, κατάφερε να δει ότι δεν ήταν πως οι θνητοί δεν τον υπολόγιζαν, όχι!
     Οι άνθρωποι, απλά, λιγοψυχούσαν πιότερα αντικρίζοντας την ευτέλεια μέσα τους, και το τι μπορούσε να τους φέρει σαυτή τη ζωή, απ'  ό,τι  ο ίδιος στην άλλη.
     Απλούστατα, ο κόσμος φοβόταν περισσότερο για το εδώ και τώρα παρά το 'εκεί' και το 'μετά'.
     Γιαυτό σήμερα θέλανε γνωριμίες, την Καινούρια Τάξη, προφυλακτικά, ζωή για τη Ρουάντα.  Κι όλα άρχισαν όταν ξεφύτρωσαν εκείνοι οι χίπηδες.  Και πιο πρόσφατα, όταν μαθεύτηκε ότι εκείνος ο τύπος ο Τίπλερ πληροφορούνταν εμπιστευτικώς  κι' ευθέως από κει 'πάνω' ψηλά.
     Ο Σατανάς μούγκρισε και μία χρυσόμυγα που τον τριγύριζε έπεσε βολίδα στην άμμο.       Είχε ανάγκη από κλασσική και σαφή αμαρτία.  Αυτήν ακριβώς που καταδίκαζε το Ευαγγέλιο.  Χρειαζόταν θεοφοβούμενους αμαρτωλούς.  Όχι αυτές τις μπούρδες, 'ξερίζωμα αμφιβολιών' και 'ψιλή-τεχνολογία-για-ψιλή-ειρήνη'.
     "Τα μυστήρια είναι Μυστήριά Μας," γρύλισε και κόντεψε να σκάσει.
     Όχι γιάπηδες να κράζουν, "Μοιράστε μερίσματα κι' όχι πολέμους" ή οικολόγους να ξελαρυγγίζονται, "Κράτα καθαρό το γαλανό".
     Ήθελε αντί για 'Πάτερ ημών...' ''Όζον ημών...' και το πράσινο να γράφει 'In Arms we trust'.  Και, για όνομα του Σκότους! γρήγορα, η επαναφορά του Τείχους.
     "Αυτουνού του πέφτει όλη η δόξα," μουρμούρισε ο Σατανάς, "και σε μένα το άγανο."  Ήταν πολλά αυτά που δικαιωματικά ήταν δικά του. 
     Τα ηλιοψημένα μάγουλά του και τα θηλυκά πετιμεζένια του μάτια, μισοκρυμμένα από εκπληκτικές βλεφαρίδες, ανασηκώθηκαν προς τον Μεγαλοδύναμο.
     "Κύριε, ξέρεις πως οι θνητοί φουμάρουν κανναβούρι.  Ρίχνουν άσπρη.  Τραβούν μυτιές 'χιονάτης' και κρακ.  Ρουφάνε "έκσταση".  Χάφτουν αμφεταμίνες κι ηρεμιστικά ‑‑ κι' ό,τι άλλο χαπάκι τους 'φτιάχνει'.    
     "Παντογνώστη, είσαι ενήμερος για τ' ότι μπεκρολογούν του θανατά, πως καπνίζουν μέχρις να γίνουν οι ίδιοι καπνός, τρωνε ίσαμε να τους φαει το φα'ί'."
     Τα είπε και πήρε βαθιά ανάσα.
     "Οι άντρες πορνεύονται και οι γυναίκες τους τούς κερατώνουν.  Άνδρες μοιχεύουν με άνδρες και οι γυναίκες η μία με την άλλη ‑‑ και θα ξέρεις οπωσδήποτε ‑‑ πως η απάτη σήμερα μέσα στον έγγαμο βίο είναι τόσο ελεύθερη και συνηθισμένη όσο έξω απ' το θεσμό.
     Το βαρύπυκνο νεφέλωμα κρεμόταν επίμβουλα πάνω από του Μητς την πρησμένη κούτρα.  Ο Σατανάς πρόσεξε πως αυτή τη φορά ο Μητς μόλις και μετά βίας αντιλαμβανόταν την σκοτεινιά να τον απορροφά.
     Ο Αντίθεος ένιωσε κατάφωρη λιποψυχία, και τότε ένα ξεθύμασμα  θυμού για το αδιάκοπό του ψυχομαχητό τον συνεπήρε.
      Λαχτάρησε.
     Σφάλισε τα σαγηνευτικά μυγδαλωτά του μάτια σφιχτά, ανασκουμπώθηκε, κι απότομα τ'  άνοιξε.
     "Κύριε, οι φυλακές είναι τόσο γεμάτες που ξερνάν τσόλι και σκύβαλο πίσω στα σοκάκια.  Αστυνομικοί, δικηγόροι, πολιτευτές, γιατροί," κόμπιασε λίγο, "ιερωμένοι,  μεταστρέφουν την επισκόπησή τους σε άλλα ... "
     "Τι θες να πεις;" o Πλαστουργός βρύχηξε πάνω από τον αφασιακό Μητς, που δεν έλεγε να λασκάρει τη γόπα που κρεμόταν ανάμεσα στα δύο του δάχτυλα.
     "Οι εκκλησίες Σου είναι μισογεμάτες τις Κυριακές.  Οι δικές μου ‑‑ τα μπαράκια και τα καζίνο και τα καταγώγια ‑‑ είναι τίγκα κάθε μέρα, και χειρότερα απ' τα μπουντρούμια τα βράδια. Για καθένα δικό σου ναό υπάρχουν χίλιοι δικοί μου, Κύριε.
     "Τι θέλω να πω;"  Ο Σατανάς έριξε ένα βλέμμα στον Μήτς.  Τον είδε έτοιμο  να μπατάρει.  Τα μακριά μανικιουρισμένα δάχτυλά του άρχισαν να χτυπούν νευρικά στη γάμπα του.
      "Θέλω να πω η πελατεία μου 'κάτω' είναι πολύ λιγότερη απ'  ότι θα μπορούσα ποτέ να φανταστώ.  Μάλιστα ούτε καν αναλογεί, Κύριε.  Εννοώ ... εννοώ να, δεν υπάρχει καμία διαφορά μεταξύ 'κάτω κει' και δω πάνω άλλο.  Παλιά είχα το αδιαχώρητο.  Δεν είναι έτσι πια.
     "Κάτι, κάπου δεν πάει καλά...δεν πάει κακά...δεν πάει καν..  Οι θνητοί δεν αμαρτάνουν, δεν βεβηλώνουν το Νόμο, από απλή κακία ή ασχετοσύνη ή από ασέβεια προς την ενοχή.  Έχουν τύψεις και υποφέρουν, αλλά σιγά-σιγά τακτοποιούν τα πράγματα μόνοι τους.  Η Ανομία πια τους είναι απλά και μόνο μία πρόσθετη αφηρημένη έννοια που έχει τσονταριστεί στην ήδη μπουκωμένη λίστα παράδοξων, που τους σερβίρουμε με την σέσουλα εδώ και χιλιετίες.  Ξεκρέμαστη κι' αυτή.  Ούτε καν τη σχολιάζουν πλέον οι γραμματισμένοι, θέλω να καταλήξω.  Κι οι θνητοί σήμερα είναι περισσότερο ξεμπροστιασμένοι στην ενημέρωση και στην ειδημοσύνη από άλλοτε ποτέ.
     "Ή...ίσως..." Πέταξε τη σπόντα μεταξωτά-μεταξωτά, "μήπως...Κάποιος δεν εκτελεί το μερίδιο των χρεών Του;"
     Ένας φονικός ρόδινος κροσσός ψέκασε το ολόγυρο άπλωμα.   Ακούγονταν παντού να σπαρταρούν ηλεκτροστατικά σπινθηρίσματα. Βρομούσε ο τόπος από μολυσμένο οξυγόνο.
     "Με κατηγορείς για αποχή!  Εμένα!"
     Καγκέλωσαν οι τρίχες του Σατανά.
     Αμμοστροφοδίνες ανάβλυζαν και χοροπηδούσαν παντού.  Σβούριζαν στητά πάνω απ' τα ζαβλακωμένα τσίτσιδα κορμιά.  Όρμησε τότε καταπάνω τους ένας πουντιάς που το πέρασμα του έμοιαζε με το δρεπάνισμα του Χάρου.  Σαν μια  παγερή σκιά από κάτι το αχανές που μούδιαζε τον χώρο και τον χρόνο.  Πέρα, στον απόμακρο ορίζοντα, άρχισε να σκαρφαλώνει ένα τερατώδες παλιρρο'ι'κό κύμα που σωρευόταν σ' ένα άλπειο τείχος.
     Σα σφήνες οι αμμόκοκοι καρφώνονταν στου Σατανά τη πλάτη, βαρώντας του έξω την ανάσα. Τώρα, όχι και πολύ μακριά, σύννεφα και νερά ενώθηκαν.  Έγιναν ένας ερεβώδης πλατινένιος όγκος-- μια πνιγηρή συμπίεση θάλασσας κι ουρανού.
     Ο Μητς, με ριγμένο το κεφάλι πίσω, μασέλα να κρέμεται, ούρλιαζε σα χτυπημένο σκυλί.  Ουρλιαχτό που ο Σατανάς παρόμοιο ποτέ του δεν είχε ακούσει.
     Αυτό ήταν, σκέφτηκε.  Φουκαρά, Μητς.
     Ποιος Τον σταματά τώρα; 
Το εγώ Του είναι το πιο μεγάλο που υπάρχει, και θα τα  κάνει γυαλιά καρφιά, μαζί και τον Μητς.  Χρειάζομαι χρόνο, αλλιώς....πάει ο Μητς: η μία και μόνη ανόθευτη, ανεπηρέαστη απ' την εποχή ψύχή, που δίνει μάχη ανάμεσα Αρετής κι' Ακολασίας.  Ο Μητς, ο πατροπαράδοτα γνήσιος, ακόμα μη απολωλώς στη μόνο κατ' όνομα και μηχανική δοξολογία, στον οχαδερφισμό..  Επί τέλους, ο λυτρωμένος άνθρωπος.  Η τελευταία ευκαιρία ν' ανακαινίσω το Βασίλειό μου‑‑και να που μου τα κάνει μούσκεμα Εκείνος.
     "Κύριε," είπε ο Σατανάς, με φωνή συριστικού ψιθύρου, "ο θνητός αυτός είναι πρωτείο μοναδικό.."
     "Τι λες, Τρισκατάρατε!"  Οι ουρανοί έτριξαν.  "Δεν είναι  μαστουρωμένος, όπως όλοι οι άλλοι;  Τι  το ιδιαίτερο με τον Δημήτριο Καλογείτονα του Διονυσίου και της Αρετούσας;  Θα τους σβήσω όλους!"
     "Δε με νοιάζουν οι άλλοι," είπε ήρεμα ο Αρχιψεύτης.  "Έτσι κι' αλλιώς δε θάρθουν κάτω." 
     "Και ποιος λεει ότι προορίζονται για τον Παράδεισο!"
     "Ο Μητς όμως, Κύριε, μπορεί...ίσως να 'ναι η εξαίρεση."
 
***
 
     O Σατανάς χούφτωνε άμμο και την έριχνε πάνω στη ξανθοκόκκινη γύμνια του.  "Αυτό προσπαθώ να σου πω, Κύριε.  Σήμερα πεθαίνουν μεν περισσότεροι, αλλά οι ψυχές που μου έρχονται όσο παν και λιγοστεύουν.  Και βάζω στοίχημα το ίδιο συμβαίνει και στον Παράδεισο."
     "Αλήθεια, ο τελευταίος αιώνας ήταν λίαν λιτός.  Νόμιζα πως παραστρατούσαν στα δικά σου λημέρια.  Θάναι εκατομμύρια ανεξιχνίαστες--"
"Δισεκατομμύρια! Σεισμοί και πλημμύρες στην Ασία κι Αμερική, λιμοί και επιδημίες στην Αφρική, αψιμαχίες και πόλεμοι παντού‑‑"
     "Στο καθαρτήριο;"
     "Όχι.  Τόψαξα."
     "Τότε πού;" ρώτησε ο Θεός, και φύσηξε ο λεβάντες.
     "Από το τέλος του Δεύτερου Μεγάλου Πολέμου, με κορύφωση τη δεκαετία του εξήντα και εξισορρόπηση στη δεκαετία του εβδομήντα, κάποια ώριμη δύναμη έχει εισχωρήσει μέσα στη φύση του Καλού και του Κακού, Κύριε."
     "Στη Δημιουργία;"  Ο Μεγαλόκαρδος τέντωσε τα απέραντα κάτασπρα φρύδια του πάνω στις τρίχες τους που κούρνιαζαν περιστέρια.  "Μα οι Κανόνες Μου είχαν θεμελιωθεί από πολύ πιο πριν."
     "Εμείς οι δύο το ξέρουμε.  Αυτοί όμως;"
     "Λες να το έχουν ξεχάσει;   Μήπως αυτές οι μαύρες τρύπες ‑‑ εκείνος ο 'ορίζοντας των  γεγονότων' ‑‑ που ανακάλυψαν πρόσφατα, και κείνη η κοσμοχαλασιά περί flower power, make love not war και τα τοιαύτα να τους καταπίνουν;"
     Ο Σατανάς έριξε ένα βλέμμα στο Μητς και τον είδε να παλαντζάρει.  "Κύριε, Τι γίνετε αν σταματήσουν να Μας αναγνωρίζουν, να Μας δίνουν πίστωση;  Αποθεώσουν τον Leary, Sagan, το CNN, το 'Η Φυσική της Αθανασίας' ;  Πως μπορούν η Πίστη και ο Θεοφοβισμός ν' αντέξουν σε τέτοιους χείμαρρους πληροφοριοδότησης, και κατατόπισης, σ' ένα κατακλυσμό γνώσης και έκθεσης στο κάθε τι που άλλοτε ήταν μονάχα απόκρυφό Μας;  Γιατί, Κύριε, δεν πυρπολούν άλλο τους επιστήμονες, τους λόγιους και τους δημοσιογράφους;  Μήπως πίστεψαν τα θνητά εκείνο που είπες κάποτε;"
     "Δηλαδή;"
     "Να, 'Και Ως Θεοί Έσεσθε.' "
     "ΕΓΩ ΕΙΜΑΙ Ο ΩΝ!"
     Η θάλασσα φούσκωσε, πρήστηκε και γκρεμίστηκε σα να πήρε τούμπα το Έβερεστ ...  Η γη τρέμισε και πλημμύρισε σα σκεμπές ξέχειλος στο άκουσμα αυτής της Αλήθειας.  Τώρα τα σύννεφα αναδιπλώθηκαν και πυκνώθηκαν σε τιτάνια αστραπόφεγγα κουβάρια.  Έκρυψαν το αντήλιο της μέρας και γόμωσαν το στερέωμα προς  όλα τ' αζιμούθιά του.
     "Φρικτό!!!" στρίγκλισε ο Μητς αφηνιασμένος.
     Ο Σατανάς, που είχε κατάκλειστα τα μάτια του, τον ένιωσε ν' αγκομαχά, να συσπάται και να τινάζεται πέρα-δώθε ασταμάτητα.  "Κρατήσου, γιαβρί μου," του φώναξε, "λίγο ακόμα.  Μη πας και μου γίνεις στήλη άλατος.."
     Σε συνέχεια κοίταξε ψηλά, στο χάλι που ήταν ο θόλος, κι' είδε το Θεό να προβάλει από κάτω.
     "Καλά.  Εντάξει.  Καταλάγιασε.  Αν όμως το πίστεψαν;"
     "Τότε ... Ξέρεις."
     Ο Θεός έγνεψε κατάφαση και το έδαφος κάτω από τον Μητς έκανε ένα "γδούπ" σαν το στερνό χτύπο μιας νεανικής καρδιάς.
     "Όχι!"  Ξεφώνισε ο Σατανάς.
     "Ναι." 
     "Αχ, το καημένο," αναστέναξε ο Τρισκατάρατος.
     "Θα προτιμούσες τη Νέμεση, τη Πλημμύρα, τα Σόδομα και Γόμορρα, όλ’ απ' την αρχή;  Η θρησκεία, οποιαδήποτε θρησκεία, επισφραγίζεται με την Πίστη ως όρο."
     "Γιόκ Πίστη, γιόκ θρησκεία;"
     "Ορθόν.  Και άνευ θρησκεία...ο Άνθρωπος έπεται.."
     "Έτσι απελευθερωμένος;" μισομουρμούρισε ο  Πεσών Άγγελος, και τα μάτια του έλαμψαν μαύρο φως.
     "Είσαι έτοιμος για τον Άνθρωπο, αδέσποτο στον πλανήτη Γη;"
     "Αν 'Είμαστε έτοιμοι ... ' " διόρθωσε ο Σατανάς πονηρά.
     "Ώστε ο Μητς είναι ο απομείνας Πιστός."
     "Ο μόνος και τελευταίος έντιμος της Πίστης, λένε οι πηγές μου.  Αλλά προσπαθεί να κακιώσει.  Το είδες."
     Ο Σατανάς στήριξε τα κότσια του, "Άστον να τα βγάλει πέρα μόνος του, Κύριε.  Όχι σαν τον Πρώτο.  Να δούμε ποιος θα κερδίσει τη διελκυστίνδα μ' αυτόν τον τελευταίο, παστρικά κι' όμορφα.  Θα πάρω πίσω ό,τι είπα για το Ποιος δεν εκτελεί το μερίδιο των χρεών Του."
     "Καθηγητάκος δεν είναι;  Ελληνόπουλο που μεγάλωσε στη Νέα Υόρκη.  Mπορεί και τα καταφέρνει με τα παιδιά.  Απροσποίητος, όμως λίγο ωμός, άγαρμπος."
     "Αυτός είναι.  Έκλεισε η δουλειά;"
     "Και βέβαια."
     "Να δώσουμε χέρια;"
     Ο Θεός λοξοκοίταξε τον Σατανά.
 
***
 
     Οι ουρανοί χαμογέλασαν.  Τα σύννεφα εξατμίσθηκαν.  Ο καλοκαιρινός απογευματινός ήλιος έλουζε ξανά μια ακρογιαλιά σπαρμένη με μπρούτζινα κορμιά.  Ο Μητς έπαψε να τρυπά τα χέρια του μέσα στην άμμο για ν' αντιμετωπίσει άλλο σεισμό.
     Κοίταξε με μισόκλειστα μάτια τον ήλιο.  Όλα ήταν μια παραίσθηση, σκέφτηκε.
     Κοίταξε γύρω του.  Η πυρομάλλα του σήκωσε το χέρι από πέρα.  Στεκόταν μπροστά σ' ένα τοξοειδές άνοιγμα κάτω από το γκρεμό.  Του φύσηξε ένα φιλάκι και με τα δάχτυλά της σχημάτισε το σύμβολο της νίκης καθώς απομακρυνόταν.
     Ο Μητς κοκκίνισε αγναντεύοντας το χοροπήδημα των γλουτών της, έτριψε τα μάτια του που έτσουζαν και συνειδητοποίησε όταν τ' άνοιξε πως έγνεφε προς ένα άδειο χώρο.
     "Ποτέ ξανά," είπε και σωριάστηκε.
     Κουλουριάστηκε κι αποκοιμήθηκε.
     Ονειρεύτηκε ότι έπαιζε πόκερ με δυο περίεργους τύπους.  Ένας φορούσε μεταξωτή ρόμπα κι ο άλλος το 'παιζε a la Σποκ, και η παρτίδα που του μοίρασαν ήταν η χειρότερη που μπορούσε.
     Όψη απογοήτευσης σκίασε το πρόσωπο του Μητς.  Μια πικρία, αποκάρδιωση.  Σα να του είχαν κλέψει τη χαρά και τη γαλήνη του, που φάνταζε γυμνή στο έλεος όλων ... 
 
 
                       


 

Το μάτι της έπαιζε στο club. Μπλε να ηλεκτρίζει. Φορούσε φακούς. Ξέρεις ψεύτικους. Η κάθε της προταση άρχιζε με ‘εε ναι’ λες και συμφωνούσε στο ότι θα διαφωνούσε μαζί σου αργότερα. Απ’αυτές που κράζεις στη παρέα αλλά εν γένει γουστάρεις τη παρακμιακή τους διάθεση να σου τα πρήζουν. Δύσκολη γκόμενα.  Έμενε ακόμα με τους δικούς της.  Από ανάγκη λέγαμε εμείς. Δεν έχει βρει το κατάλληλο άτομο να συζήσει, αυτόν που θα τη καταλάβει και θα τη δεχτεί όπως είναι, χωρίς να θέλει να την αλλάξει, έλεγε. Μαλακίες. Δεν είναι ριαλιτι σόου το ότι αυτοί που κατά καιρούς απαιτείς να σε προσέχουν δε σου κάθονται.  Φαντασμένη του κερατά ήσουν και θα είσαι.  Στη μικροζωή του να πιστεύεις ότι δε βράζεις στο ίδιο καζάνι με τους άλλους.   Ας μη σου τσαλακώσω τη πεποίθηση.  Θα το πάρεις μύτη όταν θα είναι αργά χωρίς τότε να σημαίνει κάτι το ιδιαίτερο.   Σα τη παγωνιά που σου ξεραίνει τα χείλη. Τα ξεπετσιάζεις. Τα καταπίνεις η τα φτύνεις.  Γυρνάς από τα άλλο πλευρό της λεγόμενης καθημερινότητας σου και βγάζεις εισιτήρια στα Μετρά, σινεμά για να ξεχνάς αυτό που υποπτεύεσαι ότι σε βασανίζει, μπλουζάκια φιρμάτα για να σε ξεγελάς και πάει από μόνο του.  

         Πάντα ήθελες μπλε μάτια.  Το νύχτωμα και το ξημέρωμα κάποιου Ιούλη στο βλέμμα σου.  Μια χαρά κοπέλα θα ήσουν αν δεν αράδιαζες τέτοιες παπαριές.  Να νοικοκυρευτείς σα τις άλλες με το πακέτο και τη ζωή τη στάνταρ.  Θα είναι αργά αλλά δε θα’χει σημασία.  Μπορεί να σε αγάπησα μπορεί και όχι.  Αγάπησα. Σα να λέω ποιηματάκι στη πρώτη δημοτικού.  Το προηγούμενο βράδυ μένω ξάγρυπνος μήπως και ξεχάσω αυτό που δυο βδομάδες τώρα μου έχει αναθέσει η δασκάλα να παπαγαλίσω.  Μπροστά στα μάτια της, μάτια σου, να κελαρύζει μέσα μου σα τα γάργαρα νερά Λουτρακίου. Ενάμιση λίτρο. Να μη ξεστηθεί το προδικασμένο. Μπορώ να κομπιάσω άμα θέλω.  Η φυσικότητα υποθέτω είναι προσόν των ηθοποιών. 
         Και όσων πουλάνε ασφάλειες Ζώης, πυρός, περίθαλψης και σύνταξης.  Εγώ που είχα σπουδάσει τόσα να γυρίζω από πόρτα σε πόρτα, να σταυρώνω τους δικούς μου μπας και τους σώσω από το κυκεώνα που κατακερματίζει την υπόληψη τους και συμμαζεύεται από λογύδρια που ξεκινούν με έπαρση όπως: Σε περίπτωση απώλειας ζωής, οι καλοί ασφαλιστές δε λένε ποτέ τη λέξη θάνατος, ποιος θα καλύψει τα ανερχόμενα έξοδα του τραγικού αυτού συμβάντος.  Το μουνί της μάνας σου ρε, με παίρνεις την ώρα που πα να βάλω μια μπουκιά στο στόμα μου.  Άκουσα και αλλά τέτοια. Δε με χάλαγαν όμως.  Άρχισα να χώνω κοσμάκη και γω μετά από λίγο καιρό. Ρε συ ο γιος σου είναι κοκάκιας, ποιος θα σε θάψει άμα βρεθείς με το να πόδι στο τάφο.  Έκλεισα πολλές δουλείες έτσι.   Πήρα και βραβείο.  Και ένα ταξίδι στη Κρήτη. Που θα ξεκινούσε αεροπορικώς, έγινε πάρε καράβι αν θες, και κατάντησε αν πας Χανιά σε περιμένει ξενοδοχείο.
         Και τι σου ζήτησα δηλαδή; Μια νύχτα να περάσουμε μαζί. Προτού χαθούμε στις ζωές μας.  Έλπιζα να σε προλάβω εκείνο το βράδυ.  Μην ανοίξεις τα φτερά σου και το παίζεις άγνωστη σε μας που σε μεγαλώσαμε.  Το ελικοειδές ανεξίτηλο του χρόνου σημαδεύει αυτά που μας χωρίζουν, έλεγες.  Πάλι καλά που μίλαγα και ξένες γλώσσες.
          Στο λύκειο σε φώναζαν το θέατρο του παράλογου.  Ανίδεοι περί των καλλιτεχνικών, φάνταζε σωστό μόνο εκείνη τη στιγμή. Όπως και τα τσιγαριλίκια. Και η πουτάνα η μανά σου που κατέδωσε τον αδερφό σου μπας και βάλει μυαλό ο ανεπρόκοπος. Να γυρίζει με τα ξέκωλα. Να χρωστάει και στο τελευταίο καβαντζόπουστα. Πώς δε σ’ έβγαλε στο κλαρί με την αγάπη που του είχες. Είναι μικρή πόλη η Αμαλιάδα και αυτά μαθαίνονται εν τάχη. Θα σε πλήρωνα όσο όσο.  Από τα λεφτά του δηλαδή γιατί εμένα μου έκοβε και λίγο. Δε μου τα τρώγαν οι πουτάνες.  Ότι κάναμε, εγώ έπαιρνα λιγότερα. Ήξερα θα τον πιάσει το φιλότιμο τη μέρα που θα τον έχωναν μέσα και θα με άφηνε στην απ’εξω. Έχεις τίποτα άλλο να προσθέσεις; Ζητάω συγγνώμη από όλους και ελπίζω το σεβαστό δικαστήριο να λάβει υπόψη την ειλικρινή μεταμέλεια μου και τη πρόθεση μου να εκτίσω τη σωφρονίζουσα ποινή που ορίζει ο νόμος. Ντε και καλά ότι τα σκαρφίστηκε όλα μόνος του από τις αεροστεγείς σακούλες μέχρι τους διανομείς στη Στουτγάρδη.  Μου κράταγες κακία που δεν πήγα ούτε μια φορά να τον επισκεφθώ. Άμα τον δεις φίλησε τον μου σταυρωτά το πούστη.  Τον ήξερα το Κίμωνα, από τη καλή και από την ανάποδη που λένε, καταντημένο πουτανάκι σε όποιον θα του δώσε λίγο μαύρο για να χαρούν τα σκέλια του.  Σε δυο χρόνια που βγαίνει θα κάνει τα πάντα για να ξαναμπεί. Είναι αδερφός σου δε του κρατάς κακία άμα τον ξεγράψεις και συ μπορεί να αυτοκτονούσε. Ίδιος ο πατέρας σου, σας παράτησε με το ευρηματικότατο πάω για τσιγάρα και χάθηκε πάνω στον όγδοο μήνα που ήταν η μανά σου έγκυος με σένα. 
         Έκοψες και το χόρτο και μέσα στη τρελή χαρά βρόντηξες διάβασμα και φροντιστήρια για τις πανελλήνιες.   Ήσουν για άλλα εσύ.  Πίσω από μια ταμιακή μηχανή, πλαισιωμένη από τσίχλες, μπαταρίες, σοκοφρετες, ξυραφάκια και προφυλακτικά. Υπό το σκωπτικό βλέμμα όσων το έπαιζαν υπεράνω.  Αφού είναι αυτή εδώ, εμείς είμαστε σαφώς σε καλύτερη μοίρα.  Δε σε άγγιζε όμως.  Τίποτα δε μπορούσε να σε χαλάσει. Μάζευες τα φράγκα σου για ένα ζευγάρι μπλε μάτια. Και ας γέλαγαν οι άσχετοι που σε είδαν στο κλαμπ. Τι ξέρουν αυτοί; Ο οφθαλμίατρος, η μάνα σου, το μαγαζί με τα οπτικά, οι φίλες σου. Τι σκατά ξέρουν για το ποια είσαι;  Η πιραντελική σου διάσταση ήταν για όλους αυτούς σα τα δρακουλίνια που τρώγαμε μικροί.  Αυτό που συνήθως αναλώνεις διαφέρει ριζικά από εκείνο που περίμενες.  Έτσι μπορώ και κοιμάμαι τα βράδια.  Βλέπω και τηλεόραση.  Φόραγες πάντα ..μπα τι σημασία έχει για σένα…να σου γίνω μόδα ήθελα. Να μη με φοράς ώσπου να επανέλθω. Ήθελα και με έχεις μαζί σου όπου και αν τραβήξεις. Πιο πολύ αν μείνεις πίσω από τα μπλε σου μάτια στο κλαμπ, να πίνεις το μαρτινάκι σου νωχελικά, να κουνιέσαι στα μπιτ σα να δίνεις τάξη στο χάος που επιμένει να αδρανοποιεί τη δυνατότητα ερεθισμού των νευρικών μου κυττάρων. Περίλυπος. Να ακυρωθώ στο έλεος που μεστώνει σχεδόν ηδονικά την απουσία σου. 
         Εν μια νυχτιά όμως τα μάζεψες και την έκανες. Το μικρό βιβλίο για μεγάλα όνειρα του Λειβαδίτη, ένα σιντί της μπεθ ορτον, δυο φούστες, μπλουζάκια, ένα τζην, τα στριγκ και ένα κουτί τσίχλες. Είχα υποτιμήσει τη φλασιά που έφαγες.  Και εγώ στη θέση σου θα’ χα πάρει ανάποδες. Σε έχασα για τέσσαρις μήνες.  Θέλησα να τρέξω από πίσω σου να σου αλλάξω ψυχολογία να τα σκεφτείς λογικά πράγματα. Του πούτσου δηλαδή, ούτε σε ταινία που παίζεται σε αίθουσες β’ προβολής και περνάει στο αζήτητα των χρεοκοπημένων βίντεο κλαμπ να ήμουν. Σορυ αλλά δε κάνω τέτοια. Βρες το δρόμο σου η ότι άλλα σκατά ψάχνεις. Γίνομαι λίγο κάφρος I know, τα μάτια σου όμως είναι ακόμα μπλε σε οποίο μήκος και πλάτος αν έχεις βρει ένα σπίτι να γυρνάς και να το νομίζεις δικό σου με νοίκι και κοινόχρηστα που αντέχει η τσέπη σου κοντά στη στάση λεωφορείου γιατί μηχανάκι δεν είχες καλά αυτοκίνητο δε το συζητάω θα έπαιρνες πολύ κοσμάκη στο λαιμό σου και ας λένε οι στατιστικές ότι οι γυναίκες είναι προσεχτικότεροι οδηγοί. Για τα μπάζα ήσουν πίσω από το τιμόνι.  Κάθε λακκούβα και γράνα επιστράτευε τον δικό της εφηβικό ερωτισμό να σε μαγνητίζει ώστε να σπας και να ξανασπάς της μάνας σου το παλιορενο.
         Πράσινο.  Που σιχαινόσουν. Τα βράδια που γύρναγες από το σούπερ μάρκετ, πτώμα από καλοσύνη και με γιαουρτάκια χωρίς λιπαρά για να μη κοιμηθείς θεονήστικη περιφερόσουν από δωμάτιο σε δωμάτιο με τα φώτα κλειστά. Το λαδί της ταπετσαρίας ήταν άστα να πάνε. Στο σκοτάδι έτρωγες, κατούραγες έβγαζες το μεικ απ, σκεφτόσουν τι δουλείες είχες να κάνεις, άλλαζες σε κάτι πιο απλό, ένα μακρύ τισερτ, σιγοσφύραγες το σκοπό από ένα τραγούδι που από καιρό σου τη σπάει. Στο σκοτάδι καθάριζες τους μπλε φακούς επαφής και τους τοποθετούσες στη θήκη τους. Βγήκε και μια βρώμα ότι αποπειράθηκες να αυτοκτονήσεις. Έσπασες ένα αδειανό μπουκάλι τεκίλα λέει και χάραξες τις φλέβες σου στους καρπούς. Ίσα για να μείνουν σημάδια γιατί δεν έκοψες  το πετσί σου  βαθιά.  Δυσκολεύτηκα να το πιστέψω σε φανταζόμουν όμως με τα χέρια σου χωμένα στις τσέπες, σα τα εντεκάχρονα που τριγυρίζουν στα φανάρια, να φοράς μακρυμάνικες μπλούζες χειμώνα καλοκαίρι καλύπτοντας το δήθεν μυστικό σου. Αν δε γκρεμοτσακιστείς ή  πυροβοληθείς  όλα τα άλλα είναι για το θεαθήναι, να τραβάς τη προσοχή του κόσμου.  Κάτι που βέβαια αρνιόσουν κατηγορηματικά. Κατέβαζες τη μούρη σου, πέρναγες τα μαλλιά που έπεφταν στα μάτια σου πίσω από τα δυο κουνελήσια αυτιά σου γενικά μια έκφραση εγώ δε φταίω και κάνω ότι μπορώ.
         Τι άλλο υπάρχει στη ζωή σου που θα με ενδιέφερε να ξέρω;  Α ναι έμαθα και που μένεις.  Περιστέρι.  Πίσω από το γήπεδο μπάσκετ. Στη γεμάτη γλάστρες και αναρριχόμενα τετραώροφη πολυκατοικία. Ισόγειο.  Άλλαξες και το όνομά σου.  Είπα να σου κάνω μια έκπληξη. Στήθηκα έξω από τη πόρτα σου. Κάποιος από τα παλιά. Σίγουρα θα χαιρόσουν να με δεις, να μάθεις τι γίνεται στη πατρίδα, ποιος παντρεύτηκε ποιος χώρισε κ.α. Ούτε τη πόρτα χτύπησα. Στο δημοτικό λέγαμε ότι είχες γεννηθεί σε βάρκα και μου’χει μείνει η ιδέα. Ήταν κλειστά.  Περίμενα δυο μέρες. Ούτε για τσιγάρα δε πήγα. Μέχρι που οι ένοικοι φώναξαν την αστυνομία και αναγκάστηκα να πω ψέματα ότι ήμουν ο αδερφός σου και σε περιμένω γιατί έχω κλειδωθεί απ’εξω. Μια γειτόνισσα μου προσέφερε να μείνω σπίτι της ώσπου να γυρίσεις. Ευχαριστώ αλλά θα έρθει όπου να’ναι. Είχες πάει ταξιδάκι φαίνεται γιατί μπήκες με βαλίτσες. Η αλήθεια είναι ότι είχες αλλάξει πολύ. Μόνο τα μπλε σου μάτια αναγνώριζα. Εσύ όμως το διάλεξες να το παίξεις φοβισμένη. Ποιος είστε κύριε, αν δε φύγετε αμέσως θα καλέσω την αστυνομία, Εγώ είμαι βρε δε με θυμάσαι τόσα περάσαμε, Αμαλιάδα. Πρώτο Λύκειο, με το Κίμωνα έκανα παρέα. Εγώ κύριε ούτε από την Αμαλιάδα είμαι ούτε αδερφό Κίμωνα έχω. Έβγαλες και το κινητό σου και κάλεσες κάποιον. Φώναξες και βοήθεια. Φαίνεται ότι δεν ήθελες να σχετίζεσαι με το παρελθόν σου. Σε καταλαβαίνω. Και επειδή δε μου αρέσουν οι σκηνές και εκτιμώ το τι περνάς είπα να φύγω. Δε πειράζει. Εγώ σε καταλαβαίνω. Δε πρόκειται να σε ξαναενοχλήσω, μωρό μου. Μεταξύ μας όμως δε σώνεσαι έτσι από εσένα.  Η θεατρικότητα απαιτεί και τη κάλπικη απενοχοποίηση των όσων σε δυναστεύουν. Βλέπε μπλε μάτια. Νοερά μου σμπαράλιασες το είναι, εκεί που έσφυζα από χαρά όταν σε αντίκρισα, τώρα σα τα τσογλάνια που δεν έχουν τίποτα κρατήσει ανέπαφο δικό τους να προσδίδει σημασία στην ανιαρότητα τους σε παρακολουθώ. Κάποιες στιγμές βαριέμαι παραγνωρίζοντας την ανοίκεια θαλπωρή που συνδράμει με τη μιαρή επίγνωση της μαλακίας του τι κάνω εδώ και σε απροσιτοποιεί. Και με παίρνει από κάτω. Τα μαζεύω και τη κάνω. Ανεπιστρεπτί που λένε.
          Δε γαμιέται θα γυρίσω Αμαλιάδα. Στη δουλειά με έχουν κράξει άσχημα, όχι τίποτα άλλο δηλαδή ο διευθυντής μου έχει χοντρό βύσμα  και μπορεί να μη Διδυμοτειχιάσω από Σεπτέμβρη.  Σταματάω ένα ταρίφα, συνομήλικο, έχει τις μαύρες του και αυτός, του φταίνε όλα, θέλει να μάθει αν θα γινόμουν ποτέ ταρίφας αφού δηλώσει ότι είναι πολύ ψυχοφθόρα δουλεία.  Διπλοπαρκάρει σε ένα περίπτερο και με διατάζει να κατεβώ να του πάρω τσιγάρα, δεν έχει λιανά, πλήρωσε τα και θα τα βρούμε λέει. Πάρε ένα. Ανάβω και ρουφάω. Από πού είσαι ; Έχεις δουλείες εδώ; Ανεβαίνεις συχνά Αθήνα;  Προσπαθώ ν’απαντήσω με ένα ναι η όχι. Τρώει κόλλημα με τις στάχτες.  Στο τασάκι σε παρακαλώ γιατί από το παράθυρο γεμίζει το σαλόνι.  Με τα πολλά φτάνουμε Κηφισό.  Έλεγα να μη σου κρατήσω για τα τσιγάρα αλλά μου έκανες το μισό πακέτο.  Καλό ταξίδι.  Μου δίνει και μια κάρτα,  άμα λάχει και ανέβω ξανά να τον πάρω στο κινητό, όπου και να’ναι θα παρατήσει τη κούρσα για τη πάρτι μου, του πούστη δηλαδή δικό μου ταξί είναι, σε συμπάθησα, να’ σαι καλά, να προσεχείς, γάμα τις γυναίκες μωρέ όλο μπελάδες είναι, προχτές είχα κάτι αμερικανές, πιωμένες, τις παίρνω από το Insomnia, Παγκράτι, αν ξέρεις, η μια είχε τα μπούτια της ανοιχτά, όλα χύμα, τα μουνοχειλά της πρέπει να ζυγίζανε ίσα με τρία κιλά, ψωλόχυμα τελείως, καλά μη σε κρατάω, μη χάσεις και το λεωφορείο σου.   Εξετάζω το ενδεχόμενο να με ψιλογουστάρει. Λήγει το θέμα εκεί.
         Πάντως εσύ θα το έβρισκες πολύ tacky με το πουστράκο το ταρίφα.  Και αυτό με ενοχλεί αφάνταστα μπορώ να πω.  Οι απόψεις σου ήσαν στρουκτουραλιστικά ανεκλαϊκευτες. Λανσαρισμένες με τη πολυφασματότητα μιας και μόνο υποσκάπτουσας ερμηνείας.  Παίρνω άλλο ταξί και ψάχνω να σε βρω. Περιστέρι η Παγκράτι έμενες; Δε συγκρατώ τέτοιες λεπτομέρειες. Α ναι τι μαλάκας που είμαι, κοντά στο Ιnsomnia.  Έβρεχε θυμάμαι.  Κρύωνα. Σ’ένα άκρως μελαγχολικό τραπεζάκι στο Insomnia πίνω fredo. Και τεκιλα να ζεσταθώ. Η σερβιτόρα μου φέρνει ευγενικά λίγο μέλι μέσα σε σφηνακι. Το γλύφω στα χείλη μου να μην σκάσουν.  Αν δεν έχεις να πληρώσεις δε πειράζει, έρχεσαι συχνά εδώ, σε ξέρουμε, λέει.  Και το βιβλίο σου, άσχετα με το τι λένε, μου άρεσε πολύ, σα να σε ξέρω χρόνια, λες και τα δικά μου όνειρα σαρκώνονται στις σελίδες του, συμπληρώνει. Θα με περνάει για κάποιον άλλο.  Σε λίγη ώρα σχολάω, περίμενε με αν θες, να φάμε κάτι ίσως, αν θες βέβαια, εσείς οι συγγραφείς δεν πολύασχολείστε με τους κοινούς θνητούς. Καθώς μου μιλάς οι κόρες των ματιών σου διαστέλλονται  και το άσπρο τους, αυτό που απομένει, πυκνώνει και λάμπει. Σπουδάζω και δε σπουδάζω λογιστική στο ΤΕΙ του Πειραιά, μένω μόνη, γράφω, αλλά όχι όπως εσύ.  Πες μου για σένα, ποιoς είσαι. Δε νοιώθω ο εαυτός μου τελευταία, γυρίζω από δω και κει, έτσι για να μην είμαι μόνος.  



Μολονότι τόσο νεαρός ακόμα (μόλις εικοσιεννέα ετών) ο Βασίλης είχε αποκτήσει στην επαρχία μας, και πέρα ακόμη απ' αυτήν, σ' ολόκληρο μπορώ να πω το νομό, την φήμη αγίου· δεν ήταν μόνο η πραότητα του προσώπου του και των τρόπων του, η φιλανθρωπία του και η φροντίδα του για τους αναξιοπαθούντες και δυστυχισμένους της περιοχής, το μεγάλο ηθικό του ανάστημα και η φλογερή του πίστη, που γινόταν κήρυγμα βροντερό, κάθε Κυριακή, από τον άμβωνα του Προφήτη Ηλία· ήταν ακόμη και το απροσμέτρητο θεολογικό του βάθος, χάρις στο οποίο στήριζε την Εκκλησία, μέσα στους σύγχρονους κλύδωνες των υλιστικών και κοινωνικών παθών. 

Το βράδι εκείνο η διένεξη αφορούσε τις Πράξεις των Αποστόλων. Ενωχλημένος κάπως, γιατί τον διέκοπτε από την ανάγνωση των αγαπημένων του αρεοπαγιτικών συγγραμάτων, που είχε μπροστά του, ο Βασίλης, στραμμένος κατά ενενήντα μοίρες στην καρέκλα, απαντούσε στην απορία της μ' ένα τόνο ελαφρά συγκρατημένο. Βέβαια, δεν ήταν εύκολο ν' αποκριθή0-και, χωρίς ίσως να το καταλαβαίνη, μνησικακούσε που του έθετε τέτοιες ερωτήσεις. Κατά βάθος: δεν της αναγνώριζε το δικαίωμα να διερωτάται -αυτή, μια κίτρινη, μια μογγόλα! (έστω και αν μεταμελήθηκε αμέσως γι' αυτούς τους νοερούς χαρακτηρισμούς) -για πράμματα που κανένας ποτέ ορθόδοξος, σαν αυτόν, δεν είχε σκεφθή, ούτε καν προσέξει. 

-...Και όμως! συνέχιζε η Παρασκευούλα (χωρίς να υποπτεύεται καθόλου την αγανάκτησή του), είναι φανερή η ανακολουθία! ΄Οταν ο Λουκάς διηγήται το θαύμα μπροστά στη Δαμασκό, λέει ότι περιήστραψεν αυτόν φως ... και ήκουσε φωνήν λέγουσαν αυτόν..- και ότι οι ακόλουθοι του Παύλου εβραίοι άκουσαν την φωνή, μα δεν είδαν το φως...Παρακάτω όμως, όταν σε δυο περιπτώσεις διηγήται ο ίδιος ο Παύλος το επεισόδιο, στους ρωμαίους ανακριτές του, απροσδόκητα τα πράγματα αντιστρέφονται: οι συνοδοί του είδαν το φως, αλλά δεν άκουσαν τη φωνή!.. Δεν είναι παράξενο αυτό;.. Πώς να μην απορής;.. 

Ο Βασίλης ήταν τώρα αληθινά δυσαρεστημένος. Κάνοντας μία προσπάθεια να φανή ψύχραιμος, την κοίταξε επίμονα -διασχίζοντας με το βλέμμα το δωμάτιο- και παρατήρησε αυστηρά: -Έχω ακούσει πως εσείς της κιτρίνης φυλής έχετε τον ίδιο πρακτικό και ωφελιμιστικό νου που έχουν και οι Διαμαρτυρόμενοι... Το παραδέχεται και ο Μάο... Όλος σας ο πολιτισμός είναι πρακτικός... Δεν πλησιάζονται όμως αυτά τα προβλήματα ορθολογιστικά... Η όραση και η ακοή για τον ορθόδοξο έχουν την ίδια σημασία· είναι αισθήσεις σωματικές. Αυτό που θέλουν να πουν οι Πράξεις, είναι ότι οι ακόλουθοι του Παύλου αντελήφθησαν το θαύμα ατελώς, αμυδρά.. - έτσι θα εκφραζόταν ένας σημερινός συγγραφέας, πιο επακριβώς· μα για τον Λουκά δεν έχει σημασία η τέτοιου είδους ακριβολογία... 

Μολονότι η εξήγηση δεν ικανοποίησε εντελώς την Παρασκευούλα, δεν μπόρεσε ωστόσο να μη θαυμάση την θεολογική ευστροφία του μνηστήρα της. 

Δεν είπε τίποτα - κι έδειξε πως θέλει να συνεχίση την ανάγνωση. 

Με τη σειρά του ο Βασίλης γύρισε στα αρεοπαγιτικά συγγράμματα. 

Η συζήτηση αυτή είχε ήδη διαρκέσει πολύ, παρά τη συνήθεια της Παρασκευούλας να ακούη αλλά να μη μιλάη...- και πολύ περισσότερο: να μην αντιμιλάη. Τι ήξερε αυτή από τέτοια! 

Η κατήχησή της είχε αρχίσει πριν από δύο χρόνια. Πέρυσι, τέτοια εποχή, χειμώνα, είχε απαρνηθή το ουρανικόφωνο μογγολικό της όνομα, για να πάρη, πριν ακόμα βαπτιστή, το όνομα της αγίας αθλοφόρου Παρασκευής, της οποίας ο μαρτυρικός θάνατος είχε προξενήσει στην κοπέλλα συνταρακτική εντύπωση. Με μεγάλο κόπο μάλιστα, και ύστερα από επίμονη προτροπή του Βασίλη, είχε αποστηθίσει και το τροπάριο της αγίας τη αθλοφόρω οι πιστοί τον υμνητήριον Παρασκευής δεύτε συμφώνως αναμέλψωμεν ειδάλλως τα Ελληνικά της ήταν ακόμη στοιχειώδη, και η συνεννόηση με τον μνηστήρα της γινόταν στη Γαλλική, πράγμα που δημιουργούσε πρόσθετες προστριβές με τα μελλοντικά πεθερικά της. 

Οι άνθρωποι χρειάστηκαν, αρχικά, μήνες για να συνέλθουν από τον αιφνιδιασμό, όταν ο Βασίλης, επιστρέφοντας ύστερα από πέντε χρόνια μεταπτυχιακών σπουδών στο Παρίσι, τους παρουσίασε την μελλοντική τους νύφη. «Αλλ' αν το χρώμα του προσώπου της και η λοξότητα των ματιών της» -οσοδήποτε ωραίων και μελαγχολικών- συλλογίζονταν οι δύστυχοι γονείς «δεν υπάρχη πιθανότητα να αλλάξουν ποτέ, τίποτα το ανέκκλητο στο να έχη γεννηθή κανένας κινεζόφωνος. Και, ευτυχώς, τα Ελληνικά είναι κι αυτά μια γλώσσα που μαθαίνεται, όπως οποιαδήποτε άλλη.» Αγανακτούσαν, λοιπόν, που ύστερα από δύο χρόνια διαμονής στην Ελλάδα, η απευθείας συννενόηση με τη νύφη τους ήταν ακόμη υποτυπώδης. 

Το Γλωσσικό ώξυνε όλες τις άλλες αντιθέσεις -και πολύ συχνά σε βαθμό επικίνδυνο... 

-Ώρα να πηγαίνης, Παρασκευή.., είπε ύστερα από λίγο ο Βασίλης, στρέφοντας και πάλι κατά ενενήντα μοίρες την καρέκλα του... Όπου νάναι θα φάμε... 

Η Παρασκευούλα δεν έτρωγε ποτέ με την οικογένεια· κι αυτό, για να ανακουφίζεται κάπως η ένταση ανάμεσα στα δύο μέρη και να αποφεύγεται η ανωμαλία από την παρουσία μιας μογγόλας σ' ένα ελληνικό πατριαρχικό τραπέζι... Εξυπακούεται, λοιπόν, πως οι μνηστευμένοι δεν ζούσαν κάτω από την ίδια στέγη..

Τι ωραία που ήταν η ελευθερία στο βράχο της Καστέλας! Πουθενά δεν ήταν τόσο ψιλή η σκόνη, τα χαμόκλαδα πιο ξερά, τα κλαριά πιο εύκολα να τσακίσουν, οι πέτρες πιο πολλές, το χώμα πιο πλούσιο από θησαυρούς.
  Τι δεν έβρισκες εκεί μέσα! Πράσινα και γαλάζια κομμάτια γυαλί, κάποτε και άσπρα, χαλκάδες τενεκεδένιους σκουριασμένους ή καπάκια κουτιών στρογγυλά, σα ρόδες χωρίς αξόνι –μα ο Αντώνης έλεγε πως ήταν εύκολο να τους κάνεις αξόνι μ’ ένα καρφί που θα τα τρυπούσε στη μέση,– κάποτε κανένα κουδουνάκι σιδερένιο χωρίς γλωσσίδι –που και αυτό διορθώνουνταν, βεβαίωνε ο Αντώνης με μια μεγάλη χάντρα της Αλεξάνδρας, κρεμασμένη σε μια κλωστή, μόνο που η Αλεξάνδρα, που είχε πέντε τέτοιες χάντρες, δεν ήθελε να δώσει καμιά,– κάποτε κανένα κομμάτι σκοινί ή σπάγο ή τέλι· μα προπάντων πέτρες, πέτρες όλων των σχημάτων, με φλέβες σταχτιές, μενεξελιές, τριανταφυλλιές ή μαύρες.
  Μια μέρα η Πουλουδιά βρήκε έναν αληθινό θησαυρό: βόλους, βόλους μαύρους, πολλούς, σκόρπιους, μικρούς ολοστρόγγυλους. Ζαλισμένη τους κοίταζε, άφωνη από τη χαρά της. Η πρώτη της σκέψη ήταν να μην φωνάξει τ’ αδέλφια της, μην της τους πάρει ο Αντώνης, που πρέσβευε πως τα κορίτσια δεν πρέπει να παίζουν βόλους, πως έχουν κούκλες και πως αυτές τους αρκούν. Μα ήταν τόσοι πολλοί οι σκόρπιοι βόλοι, αρκούσαν για όλους, ακόμα και για τον Αλέξανδρο, που τόσο τους λαχταρούσε και που ποτέ δεν του δάνειζε τους δικούς του ο Αντώνης. Φώναξε λοιπόν τ’ αδέλφια της.
  – Βόλους! Βόλους! Ελάτε να δείτε πόσοι! τους είπε μαζεύοντάς τους γεμάτη τη φούχτα της.
  Ανακούρκουδα* πλάγι της, καταχαρούμενος, τους μάζευε ο Αλέξανδρος έναν ένα και τους φύλαγε στην άλλη παλάμη του. Ο Αντώνης όμως, με τα δυο του χέρια στις τσέπες του πανταλονιού του, δεν το θεώρησε αξιόπρεπο για ένα αγόρι να ενθουσιαστεί με το εύρημα ενός κοριτσιού. Και είπε ακατάδεχτα :
  – Οι δικοί μου είναι πιο μεγάλοι!
  Και η Αλεξάνδρα, που ακολουθούσε πάντα τον Αντώνη, είπε:
  – Και για να τους πετάξουν εδώ, θα πει πως είναι χαλασμένοι!
  Απογοητευμένος άνοιξε ο Αλέξανδρος τα χέρια του, και οι βόλοι του σκορπίστηκαν στο χώμα.
  Η Πουλουδιά όμως επέμεινε.
  – Πού το ξέρεις πως τους πέταξαν; ρώτησε. Μπορεί ένα αγόρι να τους είχε στην τσέπη του, και να τρύπησε η τσέπη του, και να του έπεσαν όσο περπατούσε. Για δες, έχει παντού, εδώ, κι εκεί, και παρακάτω!
  Θα έτρεχε το αγόρι, και θα έπεφταν οι βόλοι…
  – Πφφφ…διέκοψε ο Αντώνης, που είχε πολλή όρεξη να πάρει από το θησαυρό της αδελφής του, μα που δεν το καταδέχουνταν πια, μιας και τον είχε περιγελάσει. Ξέρεις και συ τώρα από αγόρια!
  Πειραγμένη στο φιλότιμό της για την περιφρονητική αδιαφορία των αδελφών της, η Πουλουδιά γέμισε την τσέπη της και είπε :
  – Καλά. Όταν αύριο μου ζητήσετε τους βόλους μου, εγώ δεν θα σας τους δώσω!
  Και κάκιωσε και δεν ήθελε να ρίξει με τους άλλους πέτρες στο γιαλό. Αυτό ήταν το πιο ωραίο τους παιχνίδι. Και παράμερα, λυπημένη, κοίταζε η Πουλουδιά τις πέτρες, που τις πετούσαν τ’ αδέλφια της και που πηδούσαν στους βράχους και ξαναπηδούσαν ώς κάτω κι έπεφταν πλουφ στο νερό.
  Το «πλουφ» δεν το άκουαν, γιατί ήταν πολύ ψηλά, και το νερό πολύ χαμηλά. Μα τους είχε πει ο Αντώνης πως κάνει πάντα «πλουφ» η πέτρα στο νερό, κι αν το ’λεγε ο Αντώνης, πρέπει να ήταν αλήθεια. Γιατί ποτέ δεν είπε ψέματα ο Αντώνης.
  Και το ’λεγε πάντα ο θείος : «Ο Αντώνης είναι σκάνταλος, μα ψέματα δε λέγει!»
  Και το ’λεγε και η θεία, που του τις έβρεχε συχνά. […] Όλα τα ομολογούσε, σαν τον ρωτούσαν. Και τον έτρεμαν τα κορίτσια, μην ομολογήσει και τις δικές τους αταξίες και τα δικά τους μυστικά.
  Έτσι, εκείνη την ημέρα που βρήκε το θησαυρό της, πέρασε η Πουλουδιά μεγάλη στενοχώρια.
 
  Είχαν επιστρέψει τ’ αδέλφια στο σπίτι· […] μείναν στην αυλή για να παίξουν, που ήταν ακόμα μέρα· με κάνενας δεν είχε κέφι για παιχνίδια, γιατί ο Αλέξανδρος, στην επιστροφή εκείνο το απόγευμα, είχε ντροπιάσει την οικογένεια.
  – Πώς του ήλθε να το κάνει! είπε η Αλεξάνδρα, σμίγοντας τα δυο της χέρια κάτω από το πηγούνι της.
  Ο ένοχος κάθουνταν στο πεζούλι της πίσω πόρτας του σπιτιού, τα χέρια ακουμπισμένα στην πέτρα όπου απλώνουνταν φουντωτή η άσπρη του κεντημένη φουστίτσα, τα μάτια πρησμένα από τα κλάματα, το μυτάκι κατακόκκινο, τα χείλια σφιγμένα για να συγκρατήσει τ’ αναφιλητά που όλο ξανανέβαιναν. Κοίταζε πότε τη μεγάλη του αδελφή, που φαίνουνταν ζαλισμένη από το κακό που της ήρθε στο κεφάλι, πότε τον Αντώνη, που, μισοκρεμασμένος από το τεντωμένο σκοινί της απλώστρας, ξεχνούσε από την αγανάκτησή του να κάνει τη σβούρα στριφογυρίζοντας στο τακούνι του, και πότε την Πουλουδιά, που συνήθως ήταν κόμμα του, μα που κι εκείνη τώρα έσκυβε το μέτωπο κάτω από την οικογενειακή συμφορά.
  – Φαντάσου να το ήξερε η μαμά πως είπε: «Βρε συ!» σ’ έναν αξιωματικό! είπε αργοπροφέροντας μια μια τις λέξεις του ο Αντώνης.
  – Και να σηκώσει και τη γροθιά του! είπε η Αλεξάνδρα.
  – Και να χτυπήσει το πόδι του, εμπρός, σα να τραβούσε σπαθί! πρόσθεσε ο Αντώνης.
  – Και σε ποιον; Σ’ έναν αξιωματικό! είπε η Αλεξάνδρα.
  Ο Αλέξανδρος, στη φοβερή αυτή ενθύμηση, έλιωσε πάλι στα κλάματα.
  – Μα δεν το ήξερα πως ήταν αξιωματικός! είπε ανάμεσα στα δάκρυά του.
  – Πώς δεν το ήξερες; Δεν τον είδες, με την άσπρη του στολή και τα χρυσά γαλόνια στο πηλίκιό του; ρώτησε αυστηρά ο Αντώνης.
  – Τον είδα… μα τον είδα αφού το είπα!
  – Καλά, δεν άκουσες τ’ άλογο του που ήρχουνταν πίσω μας;
  – Το άκουσα. Μα νόμιζα πως ήταν ο Μπαρμπαγιάννης Κανατάς!
  Στάθηκε μια στιγμή ο Αντώνης να σκεφτεί και αν ζυγίσει αυτή την πιθανότητα. Μα τη βρήκε αστήριχτη.
  – Αυτά που λες, μόνο ένα μωρό σαν και σένα μπορεί να τα πει! του αποκρίθηκε με το πιο αυστηρό του ύφος. Άκουσες μήπως το τσίκι-τσάκα που κάνουν οι κανάτες του Μπαρμπαγιάννη Κανατά, σαν τρέχει το γαϊδουράκι του;
  – Ό-ο-ο-χι… ομολόγησε χαμηλόφωνα ο Αλέξανδρος.
  – Και δεν άκουσες το κλοπακλόπ, κλοπακλόπ, κλοπακλόπ, που κάνει το άλογο σαν τρέχει και που δε μοιάζει καθόλου με το τακ-τακ-τακ του γαϊδουριού;
  – Ναι… τ’ άκουσα… αποκρίθηκε ακόμα πιο σιγά ο Αλέξανδρος.
  – Και αμέ το κλικικλίκ του σπαθιού στη σέλα; έκαμε η Αλεξάνδρα, για να μη μείνει πίσω στην παρατηρητικότητα και την περιγραφή.
  Με αυτή την ενθύμηση του σπαθιού του αξιωματικού, καινούργια δάκρυα του Αλεξάνδρου.
  Και είπε η Αλεξάνδρα, αναπολώντας πάλι το δράμα:
  – Ήρχουνταν ο αξιωματικός από την Καστέλα… Κι έτρεχε για να πάγει σπίτι του… Και βλέπει μπροστά του τέσσερα παιδιά, που θα νόμιζε, βέβαια, πως είναι καλοαναθρεμένα παιδιά. Κι έξαφνα, το πιο μικρό, γυρνάει πίσω, κάνει απότομα ένα βήμα μπροστά…
  – Σαν να έκανε έφοδο! επανέλαβε η Αλεξάνδρα. Και σηκώνοντας τη γροθιά του, φωνάζει: «Βρε συ!» Και σε ποιον; Σ’ έναν αξιωματικό!
  Ο Αλέξανδρος ήταν αναλυμένος πια όλος στα δάκρυα.
  – Και δε θύμωσε ο αξιωματικός, είπε συντριμμένη η Πουλουδιά, κουνώντας πάνω κάτω το κεφάλι της, όπου βάραινε όλη η ντροπή του αδελφού της, και δε μάλωσε… μόνο γέλασε!
  – Ναι, φαντάσου! Γέλασε! επανάλαβε καταστενοχωρεμένη η μεγάλη αδελφή.
  Αυτή τη φορά απέκανε ο Αλέξανδρος. Έσκυψε το κεφάλι του στα γόνατά του κι έπνιξε δάκρυα κι αναφιλητά στ’ άσπρα κεντήματα της φούστας του.
  Η Αλεξάνδρα κι ο Αντώνης, ακίνητοι, τον κοίταζαν, με όλη την αυστηρότητα που άξιζε το έγκλημά του. Η Πουλουδιά όμως, ίσως γιατί ήταν πιο μικρή και είχε τα κλάματα πιο εύκολα, ίσως γιατί ο Αλέξανδρος, στους καυγάδες ήταν πάντα κόμμα της, η Πουλουδιά ένιωσε να γεμίζουν και τα δικά της μάτια δάκρυα και ν’ ανεβαίνει κάτι πνιγερό στο λαιμό της, και, σκύβοντας στις πέτρες της αυλής, έβγαλε τους βόλους της από την τσέπη της κι άρχισε να παίζει μόνη της, ανοίγοντας όσο μπορούσε πλατύτερα τα μάτια της, για να στεγνώσουν πριν στάξουν τα δάκρυα.
  Εκείνη τι στιγμή ακούστηκε η φωνή της θείας:
  – Αλεξάνδρα! Αντώνη! … Πού είναι τα παιδιά; […]
  Τα τέσσερα αδέλφια ανορθώθηκαν. Η Πουλουδιά πέταξε χάμω όλους της τους βόλους και τίναξε τα σκονισμένα χέρια της· Η Αλεξάνδρα έτρεξε στον Αλέξανδρο, του κατέβασε και του έσιαξε την τσαλακωμένη του φούστα, και με το χέρι βιαστικά βούρτσισε στην κανονική τους θέση τα κάπως ανακατωμένα ξανθά του κατσαρά· ο Αντώνης, παρατώντας το σκοινί όπου κουνιούνταν κρεμαστός, έβαλε τα χέρια του στις τσέπες και κοίταξε, σαν να τον ανακάλυψε πρώτη φορά, ένα βασιλικό φουντωμένο στη γλάστρα του.
  Και η θεία, κοντή, στρογγυλή, παχειά, ευκίνητη όμως και ελαφριά σαν μπάλα λαστιχένια, βγήκε στην αυλή. Μόλις είχε φθάσει απ’ έξω. Φορούσε ακόμα το καπέλο και τα γάντια της.
  Έριξε γύρω της μια γοργή ματιά, που περιτύλιξε και τα τέσσερα αδέλφια μεμιάς. […]
  Βήματα ακούστηκαν από μέσα, κι ο θείος Ζωρζής βγήκε στην πόρτα, κοντός, στρογγυλός, παχύς, με το αγαθό του χαμόγελο, που ξανάνιωνε το σταχτί του κεφάλι και τ’ άσπρα του φρύδια. […]
  – Καλώς τα παιδιά! Ελάτε στη βεράντα, που ήλθε η θεία Αργίνη με τον Γιάννη…
  Μια φωνή της θείας τον διέκοψε:
  – Καλέ, τι είναι αυτά; Τι είναι αυτές οι βρώμες στην αυλή μας; Ποιος έμπασε κατσίκες εδώ;
  Όλοι γύρισαν σαστισμένοι.
  Σκυμμένοι εμπρός, σηκώνοντας με τα δυο της χέρια τις φούστες της, στις μύτες των ποδαριών της, σαν να φοβούνταν μη λερωθεί πατώντας ολόκληρα τα παχιά της ποδαράκια, κοίταζε η θεία με φρίκη και αηδία το θησαυρό της Πουλουδιάς σκορπισμένο στις πλάκες.
  – Ποιος έβαλε μέσα τις κατσίκες; επανέλαβε.
  Και φώναξε:
  – Ειρήνη!
  Στο παράθυρο της κουζίνας παρουσιάστηκε το συγυρισμένο κεφάλι της μαγείρισσας.
  – Ορίστε, Κυρία!
  – Ποιος έμπασε κατσίκες στην αυλή μας;
  – Κατσίκες;
  Έσκυψε να δει εκεί που έδειχνε το αμείλικτο δάχτυλο της θείας.
  – Πο-πό! έκανε.
  Και υποψιάρικα πρόστεσε:
  – Μην τις έβαλε μέσα ο Αντώνης;
  – Εγώ; Όχι! έκανε ξαφνιασμένος ο Αντώνης. Μα πού είναι οι κατσίκες;
  – Ε, ανόητε! είπε γελώντας ο θείος. Οι κατσίκες ξανάφυγαν, μ’ άφησαν πίσω τους τα… τα σημάδια τους! πρόσθεσε με καινούργιο ξεκάρδισμα.
  Την ίδια ώρα εμφανίζουνταν η Ειρήνη με σκουπάκι και φαράσι. Και μουρμουρίζοντας και γρινιάζοντας: «Τι βρώμες… πο-πό… τι αηδίες… στις παστρικές μας πλάκες κιόλα…» μάζεψε όλους τους βόλους της Πουλουδιάς, γοργά, στο φαράσι της.
  Μα η Πουλουδιά δε στάθηκε να δει και ν’ ακούσει το τέλος της ιστορίας. Από τα πρώτα λόγια του θείου, σαν κατάλαβε τι ήταν ο θησαυρός της, τρομαγμένη κοίταξε τ’ αδέλφια της. Αντάμωσε τη περιφρονητική ματιά της Αλεξάνδρας, το κοροϊδευτικό σήκωμα των φρυδιών του Αντώνη, το ξαφνισμένο, όλο ρωτήματα μουτράκι του Αλέξανδρου και, βουλιάζοντας κάτω από το βάρος της ντροπής, παρακαλώντας μέσα της να την καταπιεί η γη, δίπλωσε τους ώμους της, χώθηκε σιγά στο κούφωμα της πόρτας, και ξεγλιστρώντας πίσω από το θείο, έτρεξε στη σκάλα, ανέβηκε δυο δυο, μπήκε στην κρεβατοκάμαρά της, που ήταν όλων των αδελφών κάμαρα, και κρύφτηκε πίσω από την κουνουπιέρα* της.
  Η καρδιά της βροντούσε, όχι πια ταμπούρλο αλλά γκρανκάσα.* Τώρα θα ρωτήσει η θεία. Kαι τώρα θ’ απαντήσει ο Aντώνης, που δεν έλεγε ποτέ ψέματα: «Nαι, τις βρώμες αυτές τις έφερε η Πουλουδιά!» Kαι δεν ήταν μόνο αυτό, μα θα πει: «Γιατί τις πήρε για βόλους!» Kαι θα την περιγελάσουν όλοι. Aχ, τι φοβερό να την περιγελάσουν όλοι!
  Kαι τα ’πιασε με τα χέρια της, αυτά... Πουφού! τι αηδία! Kαι θα τη μαλώσει η θεία... και θα της δώσει κανένα μπάτσο… Δεν την έμελε ο μπάτσος, το παχύ χεράκι της θειας δεν πονούσε πολύ, μα η ντροπή, η ντροπή! Και αυτή την ώρα θα τα λέγανε κάτω. Και ήταν κάτω η θεία Αργίνη και ο εξάδελφος ο Γιάννης! Και θα κορόιδευε ο Γιάννης…
  Αυτό ήταν περισσότερο απ’ ό,τι θα μπορούσε να υποφέρει. Σαν τον Αλέξανδρο πρωτύτερα, ξέσπασε κι εκείνη στα κλάματα.
  Και τόσο δυνατά έκλαιγε, ώστε δεν άκουσε τον Αντώνη που ανέβηκε και μπήκε στην κάμαρα.
  Μα την άκουσε κείνος και, παραμερίζοντας την κουνουπιέρα, τη βρήκε ζαρωμένη στη γωνιά της.
  – Γιατί κλαις; τη ρώτησε περιφρονητικά.
  Ο Αντώνης είχε βαθιά περιφρόνηση για τα κορίτσια, γιατί, λέει, κλαιν για το τίποτα. Εκείνος, σαν αγόρι που ήταν, δεν έκλαιγε ποτέ, όσο και να χτυπούσε, όσο και να πονούσε. Και ούτε σαν έπεσε από τη σκάλα της βεράντας κι έσπασε το κεφάλι του κι έτρεχαν αίματα και του το κόλλησε ο θείος με τσιρότο, πάλι δεν έκλαψε.
  Οι αδελφές του τού είχαν μεγάλο θαυμασμό γι’ αυτό. Και του είχαν και κάποιο σεβασμό, σαν να πούμε, ντρέπονταν να κλαιν μπροστά του. Και τώρα που την τσάκωσε την Πουλουδιά αναλυμένη στα κλάματα, ντράπηκε κείνη πιο πολύ. Μα πάλι δεν έκανε να το δείξει, και σηκώθηκε χωρίς ν’ αποκριθεί.
  Και της είπε ο Αντώνης:
  – Είσαι μια κουτή! Λερώνεις την αυλή μας και ύστερα κλαις κιόλα!
  – Δεν κλαίγω γι’ αυτό, είπε πειραγμένη η Πουλουδιά.
  – Αμέ γιατί κλαίς;
  – Γιατί…
  Στάθηκε να σκεφθεί ποιαν αιτία να προτιμήσει.
  Και αποφάσισε:
– Γιατί θα με μαλώσει η θεία και θα μου δώσει κι έναν μπάτσο!
  – Φοβητσιάρα! έκανε ο αδελφός της.
  Η Πουλουδιά επαναστάτησε.
  – Δεν φοβούμαι! διαμαρτυρήθηκε. Και πρώτον, το ξέρεις πως δεν πονεί το χέρι της θείας!
  – Αμέ τότε;
  – Έτσι! Δε μ’ αρέσει να με δέρνουν!
  Ο Αντώνης σήκωσε τους ώμους του και πήγε στη μπαλκονόπορτα· και, πιάνοντας την κουπαστή του μπαλκονιού, άρχισε να κλοτσά το ξύλινο περίφραγμα.
  – Εσείς τα κορίτσια όλο αφορμές γυρεύετε για να κλαίτε, είπε περιφρονητικά. Και τώρα βρίσκεις αφορμή πως θα σε δείρει η θεία, χωρίς να ξέρεις τίποτα.
  – Αφού το ξέρω πως θα με δείρει; είπε η Πουλουδιά που είχε βγει και αυτή στο μπαλκόνι και είχε πιάσει κι αυτή την κουπαστή και κλοτσούσε το ξύλινο περίφραγμα.
  – Τίποτα δεν ξέρεις! Γιατί θα σε δείρει;
  – Μα δεν της είπες πως εγώ έφερα τους βόλ… δηλαδή… αυτά; έκανε με αηδία.
  – Βέβαια όχι… αφού δε με ρώτησε.
  Από τη σαστιμάδα της σταμάτησε η Πουλουδιά το κλοτσοκόπημα. Η χαρά και η ανακούφιση την πλημμύρισαν. Της ήλθε να φιλήσει τον Αντώνη. Μα πάλι δεν το καταδέχτηκε. Ούτε του είπε ευχαριστώ. Έκανε την αδιάφορη και είπε:
  – Α, καλά, αν είναι έτσι…
  Μα θα το κατάλαβε ο Αντώνης, γιατί η φωνή της δεν ήταν πια κλαψιάρικη. Την κοίταξε από πάνω από τον ώμο του και της είπε:
  – Μ’ έστειλε η θεία Αργίνη να σε φωνάξω. Μα είναι το πρόσωπό σου σιχαμένο… σκούπισες τα μάτια σου με βρώμικα χέρια… που πιάσανε τους βόλους σου… πουφού! τι βρώμες!
  – Καθόλου! φώναξε αγανακτισμένη η Πουλουδιά.
  – Πώς καθόλου; Κοίταξε το πρόσωπό σου στον καθρέφτη!
  Φουρκισμένη πήγε κείνη στο νιφτήρα, έχυσε νερό στη λεκάνη και, αποφεύγοντας τον καθρέφτη μπροστά της, βιαστικά σαπούνισε χέρια και πρόσωπο.
  Ο Αντώνης την είχε ακολουθήσει. Με το δάχτυλο κοροϊδευτικά της έδειξε τις μαυριδερές σαπουνάδες της λεκάνης.
  – Όλα αυτά είναι πάστρες, είπε, είναι οι πάστρες που βγαίνουν από τους βόλους της δεσποινίδας

Ο μπαρμπα-Μυτούσης αγαπά πολύ τα δυο του ανεψούδια: τον Κλούβιο και την Σουβλίτσα. Πρέπει όμως να ’χει μεγάλη υπομονή και με τους δυο. Η Σουβλίτσα είναι άτακτη, ακατάστατη και σκανταλιάρα – ένα μικρό ζιζάνιο.
  Ο Κλούβιος είναι λίγο τεμπέλης. Του αρέσει να ξαπλώνεται στα μαξιλάρια και στους καναπέδες, όπως τα γατάκια. Είναι και λίγο φοβιτσιάρης. Μπουμ! να του κάνει η Σουβλίτσα, ξαφνιάζεται. Φοβάται τα σκοτάδι, τα ποντίκια, τις βροντές.
  Η Σουβλίτσα δεν φοβάται τίποτα. Κι έτσι μπορεί να τον πειράζει με όλα αυτά. Όταν είναι οι δυο τους στο σπίτι, ο μπαρμπα-Μυτούσης στήνει πάντοτε αυτί. Μόλις καθίσει και φορέσει τα γυαλιά του για να διαβάσει την εφημερίδα, κάτι θα γίνει, ένας κρότος, κάποια φασαρία. Πρέπει να σηκωθεί και να τρέξει να δει τι συμβαίνει… Νά! όπως τώρα. Τι θόρυβος είν’ αυτός; Από ποια μεριά έρχεται; Από την κουζίνα; Ίσως να ’ναι η γάτα… Όχι! Τώρα νιαούριζε στην αυλή. Ο μπαρμπα-Μυτούσης είναι ανήσυχος. Περίεργο! Θα ’λεγε κανείς πως έπεσε το μισό σπίτι… Η πόρτα της κουζίνας κλειστή. Προσπάθησε να την ανοίξει.
  – Σουβλίτσα… φωνάζει. Ξεκλείδωσε γρήγορα την πόρτα της κουζίνας.
  – Μπαρμπούλη μου, δεν είναι κλειδωμένη. Στάσου… έπεσε το σκαμνί στην πόρτα, γι’ αυτό δεν ανοίγει. Μπλέχτηκα πάλι.
  Μα πώς να μην μπλεχτεί. Τίποτε όρθιο δεν είχε μείνει στην κουζίνα.
  Ο μπαρμπα-Μυτούσης μισάνοιξε την πόρτα και κοίταζε.
  Η Σουβλίτσα έτριβε μια το γόνατό της και μια τον αγκώνα της.
  Ο Κλούβιος κρυμμένος κάτω από το τραπέζι. Γύρω του όλα κάτω. Ο τρίφτης, η σχάρα, το τρυπητό, η κουτάλα. Ο μπαρμπα-Μυτούσης ξύνει το κεφάλι του. (Έτσι κάνει πάντα όταν τα πράγματα δεν πάνε καλά.)
  – Σουβλίτσα, λέει. Τι είναι εδώ μέσα;
  – Μπαρμπούλη, κουζίνα ήτανε. Μη μου θυμώνεις, θα ξαναγίνει πάλι.
  – Εκεί κάτω από το τραπέζι κάποιος κουνιέται. Μήπως είναι η γάτα;
  – Εγώ είμαι, Μπαρμπούλη, ο…ο…Κλούβιος…
  – Σήκω επάνω, έβγα από την κρυψώνα τέλος πάντων. Σουβλίτσα! αυτό το σπασμένο βάζο με το γλυκό, τι είναι;
  Η Σουβλίτσα κομπιάζει. Κατεβάζει το κεφαλάκι της. Μια κοιτάζει το βάζο, μια τον μπαρπα-Mυτούση, μια τον Kλούβιο.
  – Mπαρμπούλη μου... Aυτό το βάζο, αυτό το βάζο… μα γι’ αυτό το βάζο έγινε όλη η ιστορία.
  Άρχισε η Σουβλίτσα να τα μπερδεύει.
  – Είναι ένας μήνας τώρα που μας το ’στειλε απ’ το χωριό η θεία Βγενή. Το είχα ξεχασμένο. Ξαφνικά το θυμήθηκα. Ήτανε πολύ καλά κρυμμένο στο πάνω ράφι μέσα στο γουδί. Όλο αυτόν τον καιρό δεν κάναμε και καμιά σκορδαλιά βλέπεις…
  Ξερόβηξε ο Μπαρμπούλης, αλλά η Σουβλίτσα δε σταμάτησε. Ανέβηκα στο τραπέζι, που λες, να το πάρω. Τεντώθηκα να το φτάσω. Όλα πηγαίνανε καλά ώς εκεί. Τη στιγμή που έπιανα το γουδί, άκουσα φτέρνισμα… Έκανα πίσω να δω ποιος είναι… και πάρ’ την κάτω την Σουβλίτσα μαζί με το βάζο και ό,τι άλλο ήταν στο ράφι. 
  Καλά να πάθει… φώναξε ξαφνικά Ο Κλούβιος. Καλά να πάθει γιατί θα το ’τρωγε όλο μονάχη της.
  – Και τι κατάλαβες; Μήπως έφαγες εσύ τώρα; του λέει η Σουβλίτσα.
  Ο μπαρμπα-Μυτούσης χτυπάει ανυπόμονα το πόδι του… Δεν είναι καθόλου ευχαριστημένος.
  – Σουβλίτσα, έμενα να κοιτάς κι όχι τον Κλούβιο τώρα που σου μιλώ. Δεν μου λες, γιατί το έκρυψες;
  – Να σου πω, Μπαρμπούλη. Νά! όταν έχουμε γλυκό το τρώνε οι ξένοι… Έρχεται ο κυρ Χρίστος. Λες: «Φέρτε του κυρ Χρίστου μια κουταλιά γλυκό με το νερό…» Πάει μια κουταλιά. Έρχεται η κυρα-Φρόσω· της λες: «Μη φύγεις, Φρόσω μου, πριν φας ένα γλυκό…» Πάει δεύτερη κουταλιά… Έρχεται ο Γιαννάκης· λες: «Δώστε στο παιδί μια μεγάλη κουταλιά γλυκό». Μια…δυο…τρεις… αδειάζει το βάζο με το γλυκό…
  Όσο τα ’λεγε αυτά, είχε φουντώσει η Σουβλίτσα, τα μαγουλάκια της κοκκίνισαν, αλλά δεν έπαψε να μιλά.
  – Γλυκό από εδώ, γλυκό από εκεί, εμείς μόνο το βάζο βλέπουμε.
  Ο Μπαρμπούλης έγινε σκεπτικός. Μήπως είχε κάποιο δίκιο η Σουβλίτσα; Ναι… αλλά…αλλά γιατί να κρύψει το γλυκό. Ύστερα μπορούσε να χτυπούσε σαν έπεφτε. Κούνησε το κεφάλι, κοίταξε και τους δυο και είπε:
  – Σουβλίτσα…
  Κι εκείνη, παραπονεμένα:
  – Ναι, Μπαρμπούλη, δεν ήτανε βλέπεις τυχερό να φάω πάλι γλυκό.
Ήταν ένας κακός άνθρωπος, με λαιμό χοντρό και μάτια κοντόθωρα· και τον ελέγαν άρχοντα Σκληρόκαρδo. Ήταν κι ένας άλλος, με πιο λεπτά χείλια και πιο μαύρη καρδιά· και τον ελέγαν άρχοντα Στενόμυαλo. Κι εζούσαν ο καθένας χωριστά στη χώρα του.
     Ο ένας είχε τα πιο ψηλά δέντρα και τα πιο όμορφα λουλούδια της γης. Χαρούμενα πεύκα κι άλικα τριαντάφυλλα, καρπερές ελιές, και μυρωδάτα γαρίφαλα, χαρά τ’ ανθρώπου και μόνο να τα βλέπει.
     Κι ακόμα ―α! και να ’μαστε κει― κάτι Μεγάλα Δέντρα, π’ ανθίζαν καραμέλες και σοκολάτες κι ό,τι ζαχαρωτό φανταστείς.
     Αλίμονό σου όμως αν άπλωνες το χέρι σου να κόψεις το παραμικρό.
     Γιατί ο Σκληρόκαρδος είχε κάτι ψηλούς φύλακες, με χίλια μάτια και εκατό χέρια, και το κάθε μάτι άγρυπνο κοιτούσε μην κόψει κανείς τίποτα απ’ τα δέντρα, και με τα μακριά τους χέρια σ’ αρπάζαν και σ’ αμπαροκλείδωναν στην πιο μαύρη φυλακή με τα πιο στενά παράθυρα.
     Κι ούτε το φως ξανάβλεπες, ούτε ξανάκουγες το κελάηδημα των πουλιών. Γιατί τέτοια διαταγή είχε βγάλει ο άρχοντας Σκληρόκαρδος, που καθισμένος στ’ ολόχρυσο θρονί του τραγουδούσε δυνατά κάνοντας τάχα τον ευτυχισμένον, κι ας ήταν ο πιο δυστυχισμένος σ’ όλη τη γης, αφού κανένας άνθρωπος δεν τον αγαπoύσε.
     Μα κι η καρδιά του ήταν πάντα γεμάτη φαρμάκι, απ’ τη μεγάλη του ζήλια για τα πλούτη του γείτονά του άρχoντα.
     Γιατί ο Στενόμυαλος, αυτός ήταν ο πιο πλούσιος άνθρωπος του κόσμου.
     Γεμάτες οι αποθήκες του χρυσάφια, διαμάντια, ρουμπίνια.
     Και μόλις έκανες να σκάψεις λίγο το χώμα ―ωπ! αστράφτανε μπρος σου όλα τα όμορφα γυαλιστερά πετράδια της γης...
     Κόκκινα, πράσινα, βυσσινιά.
     Αλίμονό σου όμως αν άπλωνες το χέρι να πάρεις το παραμικρό.
     Γιατί ο Στενόμυαλος είχε κάτι θεόρατους στρατιώτες μ’ εκατό μάτια και χίλια χέρια. Και το κάθε χέρι ήτανε ένα σπαθί και ―χραπ! σου ’κοβε αμέσως το δικό σου το χεράκι· αυτοί είχανε χίλια, βλέπεις, και δεν τους έμελε.
     Μα κι ο πλούσιος άρχοντας δε ζούσε ευτυχισμένος.
     Τι, φώλιαζε πάντα στην καρδιά του ο φόβος μη χάσει το κίτρινο χρυσάφι. Kι η λαχτάρα όλο να το κάνει πιο πολύ, όλο να μαζεύει.
     Και με το στενό μυαλό του καθόταν και σκεδίαζε πώς ν’ αρπάξει τη χώρα του γείτονά του άρχοντα.
     Με χρήμα ή με στρατό ―αυτό δεν τον ένοιαζε.
     Έτσι ζούσαν οι δυο κακογείτονες. Κι οι πολλοί άνθρωποι ζούσαν κι αυτοί δυστυχισμένοι. Γιατί οι κακοί άρχοντες δεν τους άφηναν να σκάψουν τη γης, να φυτρώσει στάρι, να ζυμώσουν όμορφο ψωμί να φάνε. Κι ούτε πάλι να κόψουν απ’ τα δέντρα.
     Κι έτσι μέναν απάνω οι όμορφοι ροδοκόκκινοι καρποί. Κι ύστερα χλώμιαιναν, ζάρωναν και πέθαιναν: γιατί κανείς ποτέ δεν τους χαιρόταν.
 
 
Τότες λοιπόν εφύτρωσε ένα Μεγάλο Δέντρο, κοντά στον ψηλό τοίχο που χώριζε τη μια χώρα από την άλλη.
     Το πρωί ήταν ώσαμε μια βέργα, το μεσημέρι είχε γίνει ψηλό σαν τον παππού, τ’ απογεματάκι μπορούσες να δέσεις κούνια να παίξεις.
     Και κει κατά τη δύση του ήλιου βγάνει κάτι όμορφα κίτρινα λουλούδια και ξαφνικά ―τι ήταν αυτό; αστράφτει Ανατολή και Δύση!... Τρία ολόχρυσα αστραφτερά μήλα κρεμόντουσαν απ’ τα κλώνια του!
     Βλέπουν ο Σκληρόκαρδος κι ο Στενόμυαλος τη λάμψη αυτή, τρέχουν στον πιο ψηλό τοίχο ―τι να δουν;!...
     Η μηλιά έχει τις ρίζες της στη χώρα του ενός και τα κλωνιά της στ’ άλλου!...
     Ε, τότες ήταν π’ άφρισαν οι κακοί γείτονες απ’ το θυμό και τη ζήλια τους.
     Στην αρχή εφοβέριζε ο ένας τον άλλον μόνο με λόγια:
     ― Έλα, αν σου βαστά, να τα κόψεις!, φώναζε ο Στενόμυαλος στο Σκληρόκαρδο, γιατί στη μεριά του κρεμόντουσαν τα μήλα.
     ― Τόλμησε αν μπορείς να τ’ αγγίξεις!, ούρλιαζε ο Σκληρόκαρδος που στη δική του μεριά ήταν η ρίζα του δέντρου. Θα κόψω τη μηλιά, να μην ξανακάνει μήλα. Χα, χα!
     ― Είσαι παλιάνθρωπος!, άφρισε ο Στενόμυαλος.
     ― Δική μου είν’ η Μηλιά... Κλέφτη!,  μάνιασε ο Σκληρόκαρδος.
     Κι όπως τ’ ανέβηκε το αίμα στο κεφάλι απ’ το θυμό σκύβει και σηκώνει μια πέτρα και τη σφεντονίζει, να τον χτυπήσει στο κεφάλι, να τον ξεκάνει. Μα αυτός, σβέλτος, κάνει δίπλα και τον περνά ξυστά και τη γλιτώνει.
     Αυτό ήταν. Βγάζουν ευτύς τις μεγάλες τους σπάθες, έρχονται κι οι Στρατιώτες με τα χίλια σπαθιά και τα εκατό μάτια, φωνάζει κι ο άλλος τα φουσάτα, τους φύλακες με τα χίλια μάτια και τα εκατό σπαθιά, κι αρχίζει ένας πόλεμος, ένας σκοτωμός, να μην έχει τελειωμό.
     Εκεί να ’σουνα να δεις το Σκληρόκαρδο να λυσσομανά, ν’ αφρίζει, τους στρατιώτες με τα χίλια σπαθιά να πελεκούν, να πετσοκόβουν, να λιανίζουν, ωσότου πάνε, πήρανε δρόμο οι φύλακες του δύστυχου του Στενόμυαλου.
     Και τον ίδιον τον έπιασαν, του ’κοψαν ευτύς το κεφάλι, το ’βαλαν απάνου σ’ ένα ξύλο και το γύριζαν να το βλέπει ο κόσμος να τους φοβάται.
     Τόσο αίμα ανθρώπινο χύθηκε κείνη τη μέρα που οι στρατιώτες βάψανε τα φέσια τους κόκκινα. Kι από τότες, ως τα σήμερα, το ίδιο χρώμα έχουν.
     Λαχανιασμένος, κουρασμένος, μα φχαριστημένος γιατί νίκησε, γυρνά τότες να δει ο δυνατός Σκληρόκαρδος τα μήλα, να τα καμαρώσει, πάνω στη δική του πια τη Μηλιά...
     Άι! Άφαντα τα μήλα!... Τρίβει, ξανατρίβει τα μάτια του, ζαλίζεται, πέφτει χάμου, ανασηκώνεται, ξανατρίβει τα μάτια του.
     Άι! Άφαντα τα μήλα!... Κι η Μηλιά μόνη, χωρίς λουλούδια, με μαραμένα τα κλαδιά, με ποτισμένη τη ρίζα της αίμα, έτοιμη κι αυτή να μαραθεί, να πέσει.
     Τότε χαλά τον κόσμο στις φωνές.
     Και μαζεύονται όλοι και ψάχνουν το χώμα και σκάβουν και ξανασκάβουν και φτάνουν ως τα σπλάχνα της γης.
     Μα πουθενά χρυσά μήλα.
     Τότες ο Σκληρόκαρδος διατάζει να μαζευτούν απ’ όλον τον κόσμο οι πιο έξυπνοι Περβολάρηδες κι οι πιο καλοί Χτίστες.
     Και ξεχωρίζει τους καλύτερους και τους βάζει νύχτα μέρα να κοιτούν τη Μηλιά, να την ποτίζουν να την κλαδεύουν και να την μπολιάζουν, μη κι ανθίσει και βγάλει πάλι μήλα.
     Και τους χτίστες τούς παίρνει και τους βάζει να χτίσουν τον πιο γερό τοίχο· κι απάνω του θεμελιώνουν κάστρο κι απάνω στο κάστρο πύργους κι απάνω στους πύργους πoλεμίστρες.
     Και μέσα από τις πολεμίστρες φυλάνε με τα μακριά κοντάρια και τους χρυσούς θώρακες ψηλοί στρατιώτες μ’ άγρυπνα μάτια και κοφτερά σπαθιά, μη τολμήσει κανείς και ξεπεράσει το νέο σύνoρo.
     Γιατί τώρα έχει μέσα φυλαγμένη ο άρχοντας Σκληρόκαρδος, τη δική του Μηλιά, τη Μηλιά-που-κάνει-τα-Χρυσά-Mήλα.
 
 
 
T’ Aρχοντόπουλα
 
Ύστερα γέννησε η γυναίκα του Σκληρόκαρδου κι έκανε έναν γιο. Κι έτυχε την ίδια μέρα να γεννήσει κι η γυναίκα του Στενόμυαλου και να κάνει κι αυτή γιο.
     Σαν μεγάλωσαν, ο ένας είχε πιο χοντρό λαιμό και πιο άγρια μάτια από τον πατέρα του.
     Και τον είπαν κι αυτόν Σκληρόκαρδο.
     Κι ο άλλος, αυτός είχε ακόμα πιο λεπτά χείλια και πιο μαύρη καρδιά.
     Και τον είπαν άρχοντα Στενόμυαλον...
     Και μόλις πάτησε τα δεκαεφτά, ο νέος Σκληρόκαρδος βγάζει το γέρο πατέρα του από το θρόνο, τον κλείνει γερά και σφαλιχτά στην πιο μαύρη φυλακή και γίνεται Άρχοντας αυτός.
     Και την ίδια μέρα, βγάζει κι η μάνα του Στενόμυαλου το ματοβαμμένο χρυσό δαχτυλίδι του πατέρα του και του το φορά.
     Έτσι έγινε κι αυτός Άρχοντας.
     Τώρα οι άνθρωποι, όχι μόνο δεν τολμούσαν να κόψουν το παραμικρό από τα δέντρα ή να σκάψουν με την τσάπα τους τη γης, μα και μόνο να πουν ό,τ’ είχαν στην καρδιά και στο μυαλό τους.
     Γιατί οι δυο νέοι άρχοντες έχουν κατάσκοπους σ’ όλη τη χώρα.
     Και κιχ να ’κανες, σού ’κοβαν το κεφάλι.
     Ύστερα βγήκε ένας λόγος, που ’λεγε πως η Χρυσή Μηλιά θ’ ανθίσει και θα κάνει τα Χρυσά Μήλα σε τρία χρόνια. Και πως όποιος βρεθεί τη βλογημένη κείνη ώρα κοντά της και κόψει τα Χρυσά Μήλα, αυτός θα εξουσιάζει με το σπαθί του και τις δυο χώρες.
     Κι ο κόσμος ―τότες― θα ζει ευτυχισμένος.
     Μόλις τ’ άκουσαν αυτό οι δυο Άρχοντες γίνηκαν κίτρινοι σαν το φλουρί ―ο ένας από φόβο, ο άλλος από έχθρητα και ζήλια.
     Κι αρχίζει τότες και τοιμάζεται ο Νέος Στενόμυαλος κρυφά, να πάρει πίσω τα Χρυσά Μήλα που με τον παλιό τοίχο ήταν στη δική του μεριά.
     Κι ο Σκληρόκαρδος, αυτός δεν κοιμάται πια από το φόβο του μην του πάρουν τα Χρυσά Μήλα· γιατί με τον παλιό τοίχο μονάχα η ρίζα του δέντρου ήταν στη δική του τη μεριά.
     Βγάζει λοιπόν διαλαλητή και φωνάζει τους πιο καλούς μαστόρους απ’ όλες τις χώρες.
     Και με την προσταγή του κόβουν οι ξυλοκόποι τις καρπερές ελιές να σιάξουν Φράχτες. Κι οι μαραγκοί πριονίζουν τα όμορφα πεύκα και σιάχνουν χοντρές πόρτες. Κι οι σιδεράδες λιώνουν το σκληρό σίδερο και σιάχνουν μεγάλες αμπάρες και χοντρά Kαρφιά. Κι οι χτίστες δουλεύουν νύχτα μέρα και χτίζουν κάστρα, πύργους, πολεμίστρες. Και στο τέλος γυρίζουν και το ποτάμι, που πότιζε τη χώρα, και το φέρνουν να περνά πλατύ κι αφρισμένο μπρος από τ’ άπαρτο κάστρο που φυλάγει μέσα ο Άρχοντας τη Χρυσή τη Mηλιά.
     Μα ο πονηρός Στενόμυαλος αυτός φωνάζει ξένους τεχνίτες που δουλεύουνε μόνο τη νύχτα.
     Κρυμμένοι σ’ ένα βαθύ λαγούμι, σαράντα μπόγια κάτ’ απ’ τη γης, κρυφά μαστορεύουν και ζητάνε να βρούνε νέες τέχνες, τον άπαρτο τον πύργο να γκρεμίσουν και το παλιό το σύνορο άκοπα να διαβoύν.
     Και ξοδεύει το χρυσάφι ο Στενόμυαλος και σκορπά το μαργαριτάρι και σε λίγο αδειάζουν όλες οι αποθήκες που απ’ τον καιρό του πατέρα του ήταν γεμάτες.
     Κι οι Άνθρωποι ζούνε ακόμα πιο δυστυχισμένoι.
     Γιατί τα πουλάκια φύγαν απ’ τα δάση· και τα τριαντάφυλλα μαράθηκαν δίχως το κελάηδημά τoυς· και τα παιδιά είναι αδύνατα και πολύ χλωμά· κι οι καρπερές ελιές κείτονται κομμένες στο χώμα...
     Κι όσοι δεν είναι στρατιώτες, δουλεύουν μόνο για να γεμίζει τις αποθήκες και να ξοδεύει ο ένας άρχοντας ή για να χτίζει ψηλά κάστρα ο άλλoς.
     Και μια μέρα ακούγεται ένα φοβερό ποδοβολητό και τρέμει η γης και σιούνται συθέμελα τα Kάστρα. Κι οι στρατιώτες με τα χίλια σπαθιά πετιούνται πάνω τρομαγμένοι και τι να δoυν!...
     Ένα μεγάλο σύννεφο ν’ απλώνεται, ώσπου φτάνει το μάτι σου, κι όλο να θολώνει και ν’ αντριεύεται.
     Κι έρχεται ευτύς ο Σκληρόκαρδoς. Και βαρούνε οι σάλπιγγες· κι αυτός καβάλα απάνω στ’ ολόλευκο άτι του, που δαγκάνει τα σίδερα και χλιμιντρά να πολεμήσει, προχωρά καταπάνου στο σύννεφο να δει.
     Και ξαφνικά αστράφτουν χίλιες αστραπές και πέφτουν χίλιοι κεραυνοί κι αντιβουίζουνε βουνά και κάμποι. Και μέσ’ απ’ τη φωτιά π’ άστραψε απ’ τον κουρνιαχτό, φαίνουνται για πρώτη φορά οι σημαίες και τα μπαϊράκια τ’ άρχοντα Στενόμυαλου.
     Και ξανατρέμει η γης και σκοτεινιάζει ο ουρανός και κρύβεται ο ήλιος... 
     Κι αρχίζουν μέσα σ’ ένα βουερό κι απαίσιο μούγκρισμα να σφυρίζουν και να ’ρχουνται καταπάνου στο κάστρο μπάλες από καυτό σίδερο.
     Και τινάζουν τους πύργους στον αγέρα, και πέφτουν οι τοίχοι σε συντρίμμια, κι ουρλιάζουν οι στρατιώτες, που το καυτό μολύβι τούς θερίζει τα ποδάρια, τους κόβει κορμιά, τους σφάζει ζωντανούς.
     Και το ποτάμι γίνεται κόκκινο απ’ το πολύ γαίμα, κι αφρίζει θυμωμένο τον ολοκόκκινον αφρό κι ορμά να πνίξει τ’ άλογα και τα κανόνια και την κόκκινη απ’ το αίμα μηλιά που κάνει τα Χρυσά Μήλα.
     Τρέχουν ευτύς οι μυριάδες στρατός, μ’ αμέτρητους κουβάδες, σκύβουν στ’ αφρισμένο το ποτάμι, κι αδειάζουν στ’ άσπλαχνο διψασμένο χώμα το κόκκινο αίμα.
     Κι από τότες, ο παλιός ανθισμένος κάμπος έχει παντού κόκκινο χώμα. Και κανένα λουλούδι δε φυτρώνει. Ούτε δέντρο. Κι ούτε πουλί δεν περνά ψηλά στον ουρανό...
     Λαχανιασμένος, κουρασμένος, μα φχαριστημένος γιατί νίκησε, τρέχει ο Νέος Στενόμυαλος πάνω στ’ ολόμαυρο άτι του, περνά το κόκκινο ποτάμι, βρίσκει το σκοτωμένο Σκληρόκαρδο, του κόβει το κεφάλι, και πάει και το κρεμά στη ματοβαμμένη Μηλιά.
     Κι έτσι πήρε εκδίκηση...
     Αλλ’ άδικα περιμένει να πάρει και τα Χρυσά Μήλα.
     Περνάνε χίλιες μέρες, εκατό βδομάδες, πενήντα χρόνια, βγάζει ψαρά γένια κι άσπρα μαλλιά, όμως όχι, δεν ανθίζει γι’ αυτόν η Μηλιά.
     Τότες φωνάζει πίσω τους ξένους τεχνίτες. Kαι τους βάζει να σκάβουν βαθιά λαγούμια, πέρα απ’ τη Χρυσή Μηλιά.
     Ύστερα, ξεζεύει μόνος του τα χίλια άλογα που ’σερναν τα κανόνια και τα στήνει όλα μαζί, γυρισμένα καταπάνου στη χώρα του νικημένου Σκληρόκαρδου...
     Και με τα κανόνια και με τα λαγούμια, πιστεύει πως έκλεισε μέσα και τη χρυσή του τύχη.
     Γιατί αν ανθίσει η Μηλιά, μες στη δική του χώρα θα κάνει τα μήλα, για τους δικούς του μονάχα τους γιους, τ’ αρχοντόπουλα.
 
 
O Σπιθοβολάκης
 
Ύστερα, αν πεις πως δε γέννησε πάλι η Αρχόντισσα, θα ’λεγες έν’ άσκημο ψέμα. Γιατί κι οι δυο Αρχόντισσες γεννούσανε όλο αγόρια, το ’να πιο άγριο και πιο κακό από τ’ άλλο...
     Και κάθε ένας τους, ήθελε για δική του μονάχα τη Μηλιά. Έκανε λοιπόν νέον Πόλεμο να την πάρει πίσω. Κι ο άλλος ―αυτός έκανε πόλεμο, να τη φυλάξει.
     Και κάθε φορά λέγανε ψέματα ―πως όλο και θ’ ανθίσει η Μηλιά, όλο και θα κάνει τα όμορφα χρυσαφιά λουλούδια της. Και πως τότες ο κόσμος θα ζει ευτυχισμένος...
     Όμως ήταν η πιο μεγάλη Πείνα, κι η πιο φοβερή Δίψα ―απ’ τον καιρό που ζούμε απάνω στη γης.
     Οι ανθρώποι τρώγαν και ποντίκια και γάτες· και για να πιούνε νερό απλώναν στη γης απάνω κουβάδες και ντενεκέδες, κι ό,τι άλλο είχαν, μη ρίξει ο ουρανός καμιά στάλα να ’χουν να πιουν.
     Ε, τότες λοιπόν, μια καλομοίρα Γριά, είχε ψάξει χίλιες φορές την αποθήκη της μη βρει μια σταλίτσα αλεύρι, να ψήσει ψωμί.
     Και λέει: «βρε δεν πάω να ψάξω μιαν ακόμα;» Κι αδειάζει, που λέτε, όλα της τα σακιά και στο τελευταίο βρίσκει μια χουφτίτσα αλεύρι...
     Εκεί να δεις χαρά τη Γριά: και τ’ αυτιά της γελούσανε! Πιάνει γλήγορα γλήγορα και το ζυμώνει και το πλάθει και σιάχνει ένα κουλουράκι και το σκεπάζει με την κάπα της όμορφα όμορφα, να ζεσταθεί, να φουσκώσει.
     Τώρα, η Γριούλα αυτή είχε δεκατρία παιδιά, και της είχαν πεθάνει όλα στον πόλεμο. Κι ο πόλεμος βάστηξε δώδεκα χρόνια, και κάθε χρόνο έχανε κι ένα παιδί, κι έτσι της έμεινε μόνο το τελευταίο, που το λέγανε Σπιθοβολάκη.
     Αυτός ήταν το πιο καλό παιδί της γειτονιάς· μα τι τα θες, ήταν και λίγο σκανταλιάρικο... Κείνη τη μέρα είχε χωθεί στο πιθαράκι με το λάδι, έτσι για να πεταχτεί από μέσα την ώρα που θα τρώγανε και να τους κάνει να γελάσουν.
     Μα σαν είδε το κουλουράκι ―ωπ! δίνει μια, και νά τον έξω απ’ το πιθάρι!... Τσίμπα από δω, τσίμπα από κει, έφαγε δίχως να το καταλάβει όλο το ζυμάρι...
     Τι να κάνει τότε; Κάθεται, παίρνει χώμα, σιάχνει λάσπη, πλάθει ένα ολόιδιο κουλουράκι, το πασπαλίζει με την αλευρόσκονη που ’χε μείνει, και ―τσουπ! ξανατρυπώνει στο πιθαράκι...
     Έρχεται ο Γέρος κι η Γριά να φάνε κι αρχίζουν τις φωνές. 
     ― Σπιθοβολάκη!... Πού ’σαι, βρε Σπιθοβολάκη;... Έλα, έλα να φας!...
     Σαν είδαν κι απόειδαν που δεν ερχόταν ο προκομμένος ο γιος τους, κάθονται να φάνε.
     Πιάνει ο Γέρος το κουλουράκι, το δαγκώνει...
     ― Χάι, χάι! T’ είν’ αυτό... Φτου! Xαφτού!
     Κι αρχίζει τα γέλια τότες ο Σπιθοβολάκης μέσ’ απ’ το πιθαράκι, και ψάχνουν αυτοί θυμωμένοι να τον βρουν κι από δω τον έχουν, από κει τους φεύγει.
     Κι από τα πολλά τα γέλια παίρνει δρόμο, μαζί με το πιθάρι... Και βλέπει η Γριά ένα κοτζάμ πιθάρι να το σκάει από την πόρτα και καταλαβαίνει πως κάποια διαολιά θα ’ναι πάλι του Σπιθοβολάκη και πιάνει τη σκούπα κι αρχινά να τον κυνηγά.
     Τρέχει, τρέχει ο Σπιθοβολάκης μέσα από το πιθάρι. Κι έχει βγάλει όξω τα ποδάρια του, μα το κεφάλι του μεγάλωσε απ’ τα πολλά γέλια και δε βγαίνει...
     Τέλος φτάνει κοντά στη Χρυσή Μηλιά, δίνει μια του πιθαριού στον κορμό, το σπα και λευτερώνεται. Μα η μάνα του τον έχει φτάσει κι απλώνει το χέρι της ―απ!... να τον τσακώσει.
     ― Μηλιά, μηλιά, ανέβασ’ με ψηλά! λέει τότες ο Σπιθοβολάκης.
     Κι ευτύς, σκύβει η Μηλιά, κι ωσότου κλείσει η μάνα του τα χέρια της, νά τον ο Σπιθοβολάκης ψηλά, πάvω στα κλώνια της Μηλιάς και χοροπηδά και σκάει στα γέλια!...
     Και βγάζει ένα σκοινί που ’χε δεμένο στη μέση του και δένει μια ψηλή κούνια κι αρχινά το γέλιο και το ξεφωνητό και το τραγούδι...
     Κι η γριούλα μια φοβάται μη της πέσει, μια την πιάνουν τα γέλια με τη διαολιά και το κέφι του γιου της.
     Η Μηλιά χαίρεται κι αυτή κι αναγαλλιάζει, ένα παιδί σκαρφαλωμένο απάνω της να παίζει και να τραγουδά...
     Η καρδιά της χτυπά χαρούμενη· και ξεχνά το πηχτό κόκκινο γαίμα που την πότιζαν οι Κακοί Άρχoντες.
     Κι ο Ήλιος χαίρεται κι αυτός που είδε τη χαρακαμένη μανούλα να γελάσει. Και λίγο πριν δύσει, στέλνει τις τρεις πιο όμορφες αχτίνες του, να τους κρατήσουν συντροφιά, να παίζουν κι όταν θα σκοτεινιάσει.
     Μα ξαφνικά ―τι ήταν αυτό;... ―οι τρεις φωτεινές ηλιαχτίνες γίνονται τρία χρυσαφιά όμορφα λoυλoύδια. Αστράφτει Ανατολή και Δύση! Και ―νά τα!... τα τρία ολόχρυσα Μήλα λάμπουν μέσα στα κλώνια της Mηλιάς.
     ― Σπιθοβολάκη μου! Σπιθοβολάκη, φωνάζει τότες η Γριoύλα. Κόψε, κόψε τα Χρυσά Μήλα!
     ― Θα μου τα δώσεις αν κατέβω; λέει ο Σπιθoβoλάκης.
     ― Ναι, γιόκα μoυ.
     ― Και δε θα με δείρεις για το κουλουράκι; ξαναρωτά το σκανταλιάρικο.
     ― Όχι, γιόκα μoυ.
     ― Ε, τότες γιατί να κατέβω; Άσε να τελειώσω πρώτα την κούνια μoυ!... Xoπ!... Και ξεκαρδίζεται να γελά, όπως πετά ―όπλα, λα­ κάτω από τα χρυσά τα Μήλα.
     ― Σπιθοβολάκη, Σπιθοβολάκη, λέει τότες η Μανούλα τoυ. Δως μου τα Χρυσά τα Μήλα κι εγώ θα σου δώσω την πιο Χρυσήν Ευχή της Mανoύλας. Τότες ο Σπιθοβολάκης αφήνει γλήγορα το παιχνίδι, σκαρφαλώνει ευτύς πιο ψηλά και ρίχνει τα Χρυσά Μήλα στη γλυκιά του Μανούλα. Κι εκείνη του λέει ψιθυριστά, στο μικρό έξυπνο αυτάκι του, μια Μαγική Λέξη, τρεις φορές: «Ειρήνη-Ειρήνη-Ειρήνη».
     Και κρατούσε στα χέρια της τα τρία ολόχρυσα Μήλα που θα φέρναν στον κόσμο την ευτυχία.
     Ξανασκαρφαλώνει τότες ο Σπιθοβολάκης πολύ ψηλά, πάνω στη Χρυσή τη Mηλιά. Κι αρχίζει να φωνάζει, με μια φωνή που λυγίζανε τα δέντρα απ’ την ανάσα που ’βγαζε κάθε φoρά.
     Και τον ακούν όλα τα παιδιά που ζούσαν χωριστά στη χώρα του τελευταίου Σκληρόκαρδου και του τελευταίου Στενόμυαλου κι έρχουνται ευτύς να δουν τι τρέχει.
     ― Παιδιά, λέει τότες με τη βροντερή του φωνή ο παλικαράς ο Σπιθοβολάκης, η Μηλιά άνθισε, γιατί να κάνουμε πόλεμο για τα Χρυσά Mήλα;... Η Μηλιά άνθισε, κι όλοι οι Σκληρόκαρδοι κι όλοι οι Στενόμυαλοι μήτε το πήραν χαμπάρι, ούτε τη Χρυσήν Ευχή της Μανούλας έχουν μαζί τους... Ειρήνη-Ειρήνη-Ειρήνη!
     ― Ζήτω-ω-ω!... θα γίνει!, φωνάζουν τότες κι όλα μαζί τ’ αγαπημένα παιδιά.
     Κι αρχίζουν ευτύς το τραγούδι και το χορό και πιάνουνται όλοι χέρι με χέρι κι αρχίζουν να χοροπηδούν και να χορεύουν γύρω γύρω, -ώπα, ωπ! ούλοι μαζί! ―γύρω απ’ τη Χρυσή τη Μηλιά.
     Και το χαρούμενο τραγούδι τους, γοργό σαν κρούσταλλο νεράκι έλεγε:
 
     Η Μηλιά μας έχει ανθίσει 
     και τα Μήλα είναι Χρυσά 
     και σ’ Aνατολή και Δύση 
     θα σκορπίσουν τη χαρά,
     τράλα, λάλα, λα 
     τράλα, λάλα, λα!
 
     Πήδα -χόπλα! Λύγα! -χόπλα! 
     Ίσια το κορμί -έι χο! 
     Τρέξτε όλοι, πιάστε όλοι
     το Λεβέντικο Χορό,
     τράλα, λάλα, λο
     τράλα, λάλα, λο!
 
 
 
Oι Άρχοντες
 
Τότες ακούν οι κακοί Άρχοντες το τραγούδι των παιδιών. Και γιομίζει η καρδιά τους φαρμάκι. Και τρέμουν τα χέρια τους από θυμό· και λυσσάνε π’ άνθισε για τα Παιδιά η Μηλιά και δεν άνθισε γι’ αυτούς...
     Κι αρπάζουν ευτύς τ’ άγρια ασημένια σπαθιά και βγαίνουν όξω...
     Μα τι να δουν;!!...
     Χιλιάδες ροδοκόκκινα Παιδιά, πιασμένα χέρι χέρι, να πηδούν ελεύτερα γύρω γύρω απ’ τη Χρυσή τη Μηλιά και να τραγουδούν...
     Κι η Μηλιά, ευτυχισμένη, ν’ απλώνει όσο μπορεί τα μεγάλα δυνατά της κλαδιά, ν’ αγκαλιάσει όλα τα παιδιά.
     Μα ξαφνικά― ... τι ήταν αυτό;... ―αστράφτει ο ουρανός!... Χαράζει η Ανατολή, φωτάει η Δύση!... Κι ανθίζουν όλα τα κλώνια της Μηλιάς ―απ’ Αγάπη! Και χιλιάδες Χρυσά Μήλα αστράφτουν ψηλά, πέφτουν σαν αστέρια και φυτρώνουν εκεί που πατούσαν τα ποδαράκια των παιδιών... Κι οι Κακοί Άρχοντες, αυτοί βλέπουν και λυσσούν ―και τρέμουνε τ’ άσκημα χέρια τους.
     Γιατί άνθισαν για τα παιδιά τα μήλα· κι είναι τα Μήλα Χρυσά κι είναι όμορφα· και δεν είναι γι’ αυτούς.
     Ε τότες, βγάζουν τ’ Ασημένια Σπαθιά κι ορμούν, και τα μάτια τους πετούν φωτιές.
     Και ζυγώνουν σαν άνεμος και σηκώνουν τ’ άσπλαχνα σπαθιά, και νά, τα κατεβάζουν, να κόψουν τ’ αγαπημένα χεράκια, να σφάξουν τα Παιδιά, να φτάσουν τη Χρυσή Μηλιά, ν’ αρπάξουν αυτοί τα μήλα!
     Μα τα σπαθιά δεν κόβουν.
     Και τα χεράκια δε σπάνε.
     Και τα παιδιά τραγουδούν άφοβα και χορεύουν.
     Και σφίγγουν όλο πιο πολύ τ’ αγαπημένα χέρια.
     Κι ο Μεγάλος Κύκλος που ’ναι πιασμένα και χορεύουν όλα τα Παιδιά, γίνεται τότες πιο δυνατός απ’ τον πιο φοβερόν πολεμιστή, πιο φοβερός κι απ’ το ψηλό Κάστρο.
     Τότες, θολώνουν τ’ άγρια μάτια τους.
     Και τα κοφτερά Σπαθιά, πέφτουν απ’ τα χέρια τους.
     Και ζαλίζουνται, πέφτουν χάμου. Κι ανασηκώνουνται· και ξαναπέφτουν.
     Και το φαρμάκι που ’χουνε στη μαύρη ψυχή τους, έπηξε κι έγινε πηχτό κόκκινο γαίμα. Και σταματά την άσπλαχνη καρδιά τους· να μη χτυπά πια.
     Και παραλυούνε τα μακριά σουβλερά τους δαχτύλια. Και δεν μπορούνε πια να σκοτώνουν.
     Ε, σαν είδαν τ’ Αρχοντόπουλα τους αγαπημένους τους άρχοντες σκοτωμένους, φωνάζουν τους φύλακες με-τα-Χίλια-Μάτια.
     Κι από τους Μαύρους Τάφους ξεπηδούν οι Στρατιώτες με-τα-Χίλια Σπαθιά.
     Και όλοι μαζί οί οχτροί των παιδιών ζυγώνουν, με πνιχτά βήματα, με μάτι θολό κι αγριεμένα Σπαθιά. Και θέλουν κι αυτοί να σφάξουν τα παιδιά, ν’ αρπάξουν τα Χρυσά τα Μήλα.
     Μα τα παιδιά δεν τους βλέπουν και δεν τους ακούν. Και χαρούμενα σφίγγουν τα χέρια. Κι όλο τραγουδούν.
     Και πετά το τραγούδι τους γοργό κι αντηχεί ως τον Κόκκινον Κάμπο, κει, που Πουλί δεν πετά και Λουλούδι δε φυτρώνει.
     Και τ’ ακούν οι φτωχοί Περβολάρηδες που δεμένοι στις χρυσές αλυσίδες του Σκληρόκαρδου σκάβουν. Τι, δεν μπόρεσαν να κάνουν τη Μηλιά ν’ ανθίσει.
     Και τ’ ακούν οι Καλοί Χτίστες που δεμένοι στις βαριές αλυσίδες του Στενόμυαλου χτίζουν. Tι, δεν μπόρεσαν να φυλάξουν καλά τη Χρυσή Μηλιά.
     Και σηκώνουν τα μάτια και βλέπουν τον Ήλιο. Μα ξαφνικά, το τραγούδι ορμά στη μεγάλη κόκκινη φωτιά και τη σβήνει.
     Τότες σωπαίνουν τα μεγάλα νεροπρίονα στο δάσος. Kι απ’ τα βαθύσκια Δάση βγαίνουν οι ξυλοκόποι.
     Και φύλλο δεν τρέμει, κι αγέρας δε φυσά.
     Κι όλοι οι ανθρώποι, π’ αγαπούν τα Παιδιά, βλέπουν τότες τους χίλιους μαύρους φύλακες που ζυγώνουν. Tι, άνοιξε ο ουρανός και φάνηκε ο Ήλιος· κι ακούγονται τα βαριά τους πατήματα και γυαλίζουνε τ’ ασημένια τους σπαθιά... Και ωσάν τους είδαν, κάνουν έτσι και σπάνε τις αλυσίδες.
     Και ―νά τοι!― τρέχουν, πετούν, ξεχύνουνται, με τσάπες και τσεκούρια, με πριόνια και μυστριά, με σίδερα που βρήκαν και κλαδιά που κόψαν.
     Αστράφτει στα μάτια τους η Αγάπη.
     Και γοργά χτυπά στις φλέβες το κόκκινο Ανθρώπινο αίμα. Και ερχόμενοι, εκείνα τα παλικάρια, εχυθήκαν απάνω τους, ωσάν λεοντάρια λυσσασμένα.
     Και τότες ―άι χα! ―σηκώνουνται ψηλά τ’ ατσάλινα μπράτσα. Και πριν κατέβουν, ξεψυχούν οι στρατιώτες-με-τα-χίλια-Σπαθιά. Και σαν κατέβουν, λιανίζουν, πετσοκόβουν, πελεκούν τους λυσσασμένους φύλακες των Αρχοντάδων.
     Όμως όσοι απομείναν από τα στρατεύματα του τελευταίου Σκληρόκαρδου και του τελευταίου Στενόμυαλου ενωθήκανε τότες σ’ένα μεγάλο στρατό, κι ορμήσαν και πάλι καταπάνου στα παιδιά για να κόψουν τα ενωμένα τους χέρια και να πάρουν αυτοί, για λογαριασμό τους μονάχα, τα τρία ―ολόχρυσα― Μήλα.
     Και τότες και οι πατεράδες και όλες οι μητέρες των παιδιών που είδαν τον κίνδυνο αυτόν ορμήσανε καταμπρός, άλλοι από μπροστά από τον εχθρό και άλλοι από την πίσω μεριά τους· και εκάναν την καρδιά τους σκληρή και άπονη: Και αρπάξαν τους κακούς αυτούς στρατιώτες από τα μαλλιά και γυρίσαν κατά πίσω την κεφαλή τους και τους εχτύπησαν με όλη τους τη δύναμη στο κεφάλι. Kαι μετά τους εγύρισαν το χέρι και τους επήραν το μαχαίρι, όπου εκρατούσαν πριν μέσα στα δόντια τους για να σφάξουν οι κακούργοι αυτοί τα παιδιά. Και με το ίδιο αυτό ατσάλινο μαχαίρι τούς χτυπήσαν με μεγάλη δύναμη, ίσα μέσα στην καρδιά. Έτσι σκληρά και άπονα τους εσκοτώσανε. Και μένανε εκεί αυτοί πάνω στο χώμα ξαπλωμένοι ―δίχως να μπορούνε πια να κάνουν κακό σε κανέναν άνθρωπο― ούτε και σε κανένα από τα παιδιά που κυνηγούσανε πριν με κακία μεγάλη.
     Ετότες εφάνηκε κι ένας καβαλάρης με σπαθί ξεγυμνωμένο και άρματα λαμπερά. Και άρχισε να σφάζει τους φύλακες, όσοι είχανε απομείνει· και τους επήρε κυνηγώντας πέρα από τη Χρυσή τη Μηλιά, μέσα στα βουνά.
     Και εκεί έγινε άφαντος από τη γη.
     Και τα παιδιά βοηθώντας, και με τη χάρη του Θεού, εσταθήκανε νικητές.
     Πιάνουνε λοιπόν τ’ Αρχοντόπουλα και τα κλείνουνε στις δικές τους σκοτεινές φυλακές.
     Και τους στρατιώτες τούς κόβουν ευτύς τα πολλά χέρια. Και τους αφήνουνε μόνο δυο, να δουλεύουν και να τρων.
     Kαι τους Φύλακες ―αυτούς τους πάνε και τους στήνουν μες στ’ ανθισμένα αμπέλια, να φυλούν τα σταφύλια με τα χίλια τους μάτια, μην έρθει κάνα πουλάκι και τσιμπήσει τις γλυκές ζουμερές ρόγες...
 
 
O χορός της χρυσής μηλιάς
 
Σκύβει τότες ο Σπιθοβολάκης, μαζεύει τα ολόχρυσα Μήλα και τα φυτεύει βαθιά, στα καρπερά σπλάχνα της γης.
     Κι ο Γέρος ―χάι! ―αυτός μοιράζει σ’ όλους τις χίλιες Ασημένιες τσάπες.
     Κι από πίσω ―νά την! ―σκαλίζει μ’ ένα σκαλιστηράκι κι η Γριά.
     Και σα βρίσκει παλιό κίτρινο κοντάρι, το σιάχνει ευτύς δρεπάνι-δρεπανάκι. Και σα βρίσκει παλιό σκουριασμένο κανόνι, το ρίχνει ευτύς στη μεγάλη κόκκινη Φωτιά.
     Και το παίρνουν οι Σιδεράδες, το χτυπούν στο δυνατό αμόνι και το σιάχνουν όμορφο αλέτρι.
     Και πιάνει ο παλικαράς ο Σπιθοβολάκης τ’ αλέτρι κι οργώνει με μιας ολάκερη τη γης. Κι απ’ το γερό και βαθύ σκάψιμο, πέφτουν οι ψεύτικοι Πύργοι, γκρεμίζουνται οι ψηλοί μαύροι Τοίχοι, γεμίζουν χώμα τα φιδωτά λαγούμια, πέφτουν οι Σκοτεινές φυλακές, και τίποτα πια δε χωρίζει όλα τα Παιδιά!
     Κι από πίσω ―νά κι ο Γέρος! ρίχνει το στάρι.
     Και νά και τα Παιδιά ―αυτά θερίζουν τα κυματιστά ολόχρυσα στάχια.
     Μα φυτρώσαν και τα Μήλα. Και βγήκαν παντού οι όμορφες αληθινές Μηλιές.
     Και όλοι όσοι βρίσκουνται τώρα κοντά στη Χρυσή Μηλιά, πιάνουνται χέρι με χέρι, σφιχτά κι αγαπημένα, στον πιο λεβέντικο χορό που ’γινε ποτές.
     Και πιάνει ο Σπιθοβολάκης τον κάβο κι η Γριούλα την άλλη άκρη. Κι ο Γέρος ―χάι ―αυτός κάνει έτσι και φωνάζει, φωνάζει όλα τα Παιδιά, απ’ όλη τη Γης, στο χορό της Χρυσής της Μηλιάς.
     Και βλέπεις χαρούμενα Κινεζάκια με σβέλτα μάτια και χλωμό πρόσωπο, Αραπάκια με σγουρό μαλλί κι αστραφτερό χαμόγελο, Ινδιανάκια με κόκκινο δέρμα και πολύχρωμα φτερά, Εσκιμωάκια με λοξά μάτια και τολμηρό πρόσωπο.
 
     Η Μηλιά μας έχει ανθίσει
     και τα Μήλα είναι χρυσά
     και σ’ Aνατολή και Δύση
     θα σκορπίσουν τη χαρά,
     τράλα, λάλα, λα
     τράλα, λάλα, λα
 
Κι ο Μεγάλος Κύκλος απλώνει και μεγαλώνει και γυρνά και χορεύει και τραγουδά και σε λίγο αγκαλιάζει ολόκληρη τη γη μας, όπως ταξιδεύει φωτεινή κι όμορφη στο Γαλάζιο Άπειρο.
     Κι η Γης αναγαλλιάζει χαρούμενη, όλα τα παιδιά αγαπημένα, να χορεύουν απάνω της και να τραγουδούν.
     Η καρδιά της χτυπά χαρούμενη.
     Και ξεχνά το πηχτό κόκκινο γαίμα που την πότιζαν οι Κακοί άρχοντες.
     Κι ανθίζει ευτύς τα χαρούμενα δέντρα κι ωριμάζει άφθονους τους χρυσούς της καρπούς.
     Και βάζει τα ποτάμια να ποτίζουν και δένει το πιο όμορφο στάρι. Και λέει στα ψηλά βουνά να κρατούν τ’ άσπρο χιόνι, να ’χουν και το καλοκαίρι νερό να ποτίζουν οι Άνθρωποι.
     Κι ο Ήλιος αυτός στέλνει τις πιο όμορφες Αχτίνες του. Και γελούν και χορεύουν με όλα τα Παιδιά!
     Κι είναι όλοι δυνατοί ―και χαρούμενοι― και πολύ, μα πολύ ευτυχισμένοι.
     Γιατί τα πουλάκια ξαναγύρισαν στα δάση. Και τα τριαντάφυλλα ξανάνθισαν με το κελάηδημά τους. Και τα Παιδιά είναι πολύ γερά και ροδοκόκκινα. Κι οι καρπερές Ελιές ανθίζουν ξανά τον πιο όμορφο καρπό και χαρίζουν σ’ όλους το χρυσό χρυσό λάδι, της μιας Ατέλειωτης Ειρήνης των Ανθρώπων.
     
     Τα τρία ολόχρυσα Μήλα είχαν ανθίσει.
     Ψέματα κι αλήθεια, έτσι είν’ τα παραμύθια· 
     μήτε εγώ ήμουν εκεί, μήτε σεις να το πιστέψετε. 
     Τέλος του παραμυθιού, Καλησπέρα σας...
Έγινε ακριβώς έτσι, όπως το ’λεγε ο Γιάννης κι ο Αχιλλέας […]. Γέμισαν τα ντουβάρια με μεγάλα κόκκινα και πράσινα γράμματα –πού και πού έβλεπες και μπλε– κι όταν η Αθήνα ολόκληρη είχε γίνει ένα απέραντο αλφαβητάριο, τότε κουβάλησαν στα σχολεία κάτι τεράστια μαύρα καζάνια.
  Στου Πέτρου το σχολείο, το άδειο γκαράζ, άρχισαν πάλι τα μαθήματα, και τώρα δεν απουσιάζει σχεδόν κανένα παιδί, γιατί αν λείψει χάνει το ΣΥΣΣΙΤΙΟ. Κάθε μεσημέρι καταφθάνει ένα κάρο και ξεφορτώνει τον Δάμονα και τον Φιντία. Ο Δάμων και ο Φιντίας είναι δυο καζάνια μαύρα σαν πίσσα που αχνίζουν…
  Την πρώτη μέρα που τα περίμεναν, κανένα παιδί δεν είχε νου για μάθημα, κι ο κύριος Λουκάτος άρχισε να τους διαβάζει κάτι ιστορίες από ένα βιβλίο:
  «…Στα παλιά τα χρόνια, στην αρχαία Αθήνα υπήρχανε δυο αχώριστοι φίλοι. Ο Δάμων και ο Φιντίας…»
  – Έρχονται! Έρχονται! ακούστηκε μια ψιλή φωνούλα από την άκρη της τάξης.
  Ήταν ένα μικρό κοριτσάκι, που παραμόνευε από τη χαραμάδα της μεγάλης πόρτας, κι είδε να καταφτάνουν, όχι βέβαια ο Δάμων και ο Φιντίας, αλλά τα καζάνια με το συσσίτιο, που έτσι τους έμεινε το όνομα.
  Όλα τα παιδιά βάλανε τα γέλια και πετάχτηκαν από τη θέση τους. Ο κύριος Λουκάτος πήγε αργά και σοβαρά κι άνοιξε διάπλατα την πόρτα. Έξω, στεκότανε ένα κάρο φορτωμένο με τα καζάνια. Δυο κυρίες καλοντυμένες και μια κοπέλα με μαύρο πουλόβερ και ξέθωρη γαλάζια μπλούζα, ρωτούσανε ποιος είναι ο δάσκαλος. Γύρω είχε μαζευτεί κόσμος. Έτσι όπως μαζεύεται πάντα στη γειτονιά άμα γίνεται κάτι. Δεν μιλούσανε, δεν λαλούσανε. Μονάχα μια γυναίκα σήκωσε τα δυο της χέρια ψηλά και φώναξε:
  – Τα παιδάκια μας θα φάνε!
  Οι κυρίες με το κορίτσι μιλούσανε με τον κύριο Λουκάτο. Κάτι άνθρωποι ξεφόρτωναν τα καζάνια, τα ’βαλαν μέσα στο σχολείο, κι ύστερα ο δάσκαλος γύρισε στα παιδιά και τους είπε με ύφος επίσημο, λες κι έβγαζε λόγο για την Εθνική γιορτή:
  – Πάρτε τα κουτιά σας και μπείτε στη σειρά. Αρχίζει το συσσίτιο.
  Βρόντηξαν τα τενεκεδάκια, σίγησαν ξανά, κι ο κύριος Λουκάτος έδινε τα παραγγέλματα όπως στην παρέλαση: «Οι μικροί μπροστά, οι μεγάλοι πιο πίσω, οι άλλοι στη μέση. Μη θορυβείτε…».
  Ο Σωτήρης κι ο Πέτρος στεκόντανε στη μέση. Κοιτάνε όσο να φτάσει η σειρά τους, τις μεγάλες σιδερένιες κουτάλες, που βυθίζονται στα καζάνια, χάνονται για λίγο κι ύστερα ξανασηκώνονται βαριές βαριές κι αχνιστές κι αδειάζουν, μέσα σε κάθε τενεκεδάκι, μια πηχτουλή σούπα. Τα μικρά είναι τυχερά, που είναι μπροστά· πήραν κιόλας το συσσίτιό τους και φεύγουν γλείφοντας τις σταγόνες που έχουν περιχυθεί έξω από το τενεκεδάκι. Τη μια κουτάλα τη κρατάει μια δασκάλα και την άλλη το κορίτσι με το μαύρο πουλόβερ που το λένε Σοφία. Οι καλοντυμένες κυρίες έχουν στα χέρια τους κάτι χαρτιά, που πάνω είναι ζωγραφισμένος ο ερυθρός σταυρός. Σημειώνουν νούμερα και κουβεντιάζουν με τον κύριο Λουκάτο.
  – Προβλέπουμε περίσσευμα ώς τριάντα μερίδες, λέει η μια.
  – Ποια παιδιά έχουν περισσότερη ανάγκη; ρωτάει η άλλη.
  – Όλα, απαντάει ο κύριος Λουκάτος. Αδενίτις εκατό τα εκατό.
  – Μπα, σπρώχνει ο Σωτήρης τον Πέτρο, το ’ξερες πως έχουμε αδενίτιδα;
  Ο Πέτρος δεν το ’ξερε, μα δεν πρόλαβε να του απαντήσει, είχε φτάσει η σειρά του.
  Το κορίτσι με το μαύρο πουλόβερ βύθισε την κουτάλα.
  Αυτό, λοιπόν, είναι το ΣΥΣΣΙΤΙΟ που τόσες φορές το ’γραφε στους τοίχους. Το ΣΥΣΣΙΤΙΟ που, σαν το πρόφερε ο Αχιλλέας, έπαιρνε τόσο επίσημο ύφος η φωνή του. «Πρέπει να οργανώσουμε τα ΣΥΣΣΙΤΙΑ.» Από εδώ και πέρα ο Πέτρος θα ξέρει πως όποια μαγική λέξη γραφτεί στον τοίχο θα γίνεται αλήθεια.
  Η κουτάλα αδειάζει μέσα στο τενεκεδάκι του. Το τενεκεδάκι είναι ένα άδειο κουτί από φυτίνη, κίτρινο με μαύρα γράμματα. Ο παππούς φώναζε, πριν από τον πόλεμο, που μαγείρευε η μαμά με φυτίνη. Το βούτυρο, έλεγε ο παππούς, είναι πιο νόστιμο. Mα η φυτίνη είχε τη μισή τιμή. Κι η μαμά ήθελε να κάνει οικονομίες… Το κουτί βάρυνε, του ζεματάει σχεδόν τα χέρια. Το κορίτσι με το μαύρο πουλόβερ του χαμογελάει.
  – Ευχαριστώ, μουρμουρίζει ο Πέτρος.
  – Νά κι ένας που είπε ευχαριστώ, σκάει στα γέλια η κοπέλα και του βάζει γρήγορα γρήγορα ακόμη μισή κουταλιά.
  – Ευχαριστώ! βροντοφώνησε ο Σωτήρης που ήτανε πίσω από τον Πέτρο και παρακολούθησε τη σκηνή. Ο Πέτρος ορκίστηκε να μην ξαναπεί «ευχαριστώ».
  Ο Πέτρος πήρε μόνος του το δρόμο για το σπίτι. Ο Σωτήρης θα έμενε ώς το τέλος γιατί, λέει άμα τον έβλεπαν τόσο ζαρωμένο θα του έδιναν οπωσδήποτε περίσσευμα… Περπατάει και κρατάει στα χέρια του το τενεκεδάκι της φυτίνης. Η καυτή σούπα τον ζεσταίνει. Είναι πηχτουλή και, καθώς περπατάει, τρεμουλιάζουν στη επιφάνεια κάτι κηλίδες λάδι που μοιάζουν σα μικρά νησάκια. Αν δε ζεματούσε τόσο πολύ, θα ’πινε μια ρουφηξιά να δοκίμαζε τη γεύση της, μα πάλι καλύτερα που καίει, γιατί η μια ρουφηξιά θα ’φερνε την άλλη και θα κινδύνευε το κουτί της φυτίνης να μείνει άδειο. Έφτασε στο σπίτι κι ακούμπησε το τενεκεδάκι στο τραπέζι.
  – Έφερα το ΣΥΣΣΙΤΙΟ! είπε, τόσο περήφανα, λες κι είχε βγει πρώτος στην τάξη.
  Η μαμά πήγε κοντά, έκανε το σταυρό της κι έσκυψε και φίλησε το κίτρινο κουτί με τα μαύρα γράμματα, λες κι ήτανε εικόνισμα.

Η Κυριακή το χειμώνα είναι η πιο βαρετή μέρα. Θα ’θελα να ξέρω αν όλα τα παιδιά του κόσμου περνούνε τόσο βαρετά, όσο η Μυρτώ κι εγώ. Το απόγευμα μάλιστα, όταν αρχίζει να σκοτεινιάζει νωρίς νωρίς, δεν ξέρουμε τι να κάνουμε. Από το πρωί έχουμε παίξει, έχουμε τσακωθεί, ύστερα ξαναμονοιάσει, έχουμε διαβάσει ―εγώ το «Δαβίδ Κόπερφηλδ» και η Μυρτώ τον «Τζακ»― και δε μένει πια τίποτα, μα τίποτα να κάνεις.
     Ο μπαμπάς κι η μαμά, τις Κυριακές, παίζουν χαρτιά στο σπίτι του κυρίου Περικλή, που είναι διευθυντής του μπαμπά στην Τράπεζα. Η θεία Δέσποινα, η αδελφή του παππού, πάει επίσκεψη στις φίλες της κι η Σταματίνα, η υπηρέτρια, έχει έξοδο. Έτσι μένουμε τα κυριακάτικα απογεύματα στο σπίτι μόνες με τον παππού. Αν είναι καλός καιρός, ο παππούς μάς πάει περίπατο κι ύστερα, μόλις σκοτεινιάσει, γυρνάμε πίσω. Τότε αρχίζει η μεγάλη βαρεμάρα. Ο παππούς κλείνεται στο γραφείο του, με τους «αρχαίους» του. Έτσι λέμε, με την αδελφή μου τη Μυρτώ, τα βιβλία του παππού, γιατί είναι όλα αρχαία ελληνικά.
     Εμείς πάμε στην τζαμωτή βεράντα και κοιτάμε τη θάλασσα. Όταν έχει τρικυμία, τα κύματα σπάνε στους βράχους, πιτσιλάνε τα τζάμια κι έτσι όπως κυλάνε οι στάλες απάνω τους μοιάζουν με δάκρυα. Τότε είναι που συλλογιζόμαστε τις πιο θλιβερές ιστορίες. Τάχατες πως πέθανε ο μπαμπάς, η μαμά ξαναπαντρεύτηκε κι ο πατριός μας είναι πιο κακός και από του Δαβίδ Κόπερφηλδ.
     Ή, πάλι, σκεφτόμαστε πως ο παππούς είναι ένας φτωχός ζητιάνος και μεις, ντυμένες κουρέλια, γυρίζουμε μαζί του μέσα στο κρύο και ζητιανεύουμε, από πόρτα σε πόρτα, ψωμί. Καθετί που συλλογιόμαστε του δίνουμε και τίτλο, λες και είναι ολόκληρο παραμύθι.
     Τούτη όμως την Κυριακή είχαμε τόσο βαρεθεί, που σαν είπα στη Μυρτώ να παίξουμε «Ο παππούς ζητιάνος», μου απάντησε πως πιο σαχλή ιστορία δεν είχαμε ξανασκεφτεί. Καθίσαμε κάμποση ώρα μουτρωμένες και ύστερα πήρε καθεμιά ένα τζαμάκι για δικό της και είπαμε, σ’ όποιο πέσουν οι πιο πολλές σταγόνες εκείνη θα κερδίσει. Επειδή όμως κέρδιζα συνέχεια εγώ, η Μυρτώ είπε πάλι πως πιο κουτό παιχνίδι δεν ξαναπαίξαμε.
     ― Δε φτιάχνουμε μια ιστορία για το καπλάνι*; έκαμα, μα το μετάνιωσα αμέσως, πριν καλοτελειώσω τη φράση μου, και μούδιασα.
     ― Σαν δεν ντρέπεσαι! Αυτό μονάχα σου λέω, αγρίεψε η Μυρτώ. Έχεις τόσο μεγάλη ιδέα για τον εαυτό σου, που νομίζεις πως μπορείς να φτιάχνεις ιστορίες για το καπλάνι!
     Ίσως να ’χε δίκιο. Γιατί, για το καπλάνι, που είναι βαλσαμωμένο μέσα σε μια βιτρίνα κάτω στο μεγάλο σαλόνι, μονάχα ο ξάδελφός μας ο Νίκος ξέρει να διηγιέται. Ο Νίκος μένει στην Αθήνα και σπουδάζει χημικός στο Πανεπιστήμιο. Κάθε καλοκαίρι έρχεται στο νησί και πηγαίνει μαζί μας εξοχή. Μπορεί, βέβαια, η θεία Δέσποινα να έλεγε πως το σκότωσε το καπλάνι ο άντρας της, γιατί περνούσε κολυμπώντας από την Τουρκία και έτρωγε τα πρόβατα στο νησί ―αυτό όμως είναι ιστορία για τους μεγάλους και κανένα παιδί δεν την πιστεύει. Ο Νίκος ξέρει ένα θαυμαστό παραμύθι για το καπλάνι της βιτρίνας, που δεν τελειώνει ποτέ και κάθε καλοκαίρι το συνεχίζει.
     Είχε σκοτεινιάσει για καλά. Η θάλασσα δεν ξεχώριζε μήτε τα κύματα. Μονάχα ακούγαμε ένα «παφ» και γέμιζαν ξαφνικά τα τζάμια δάκρυα. Ο δρόμος έξω ήτανε έρημος. Τότε πήγαινα να πιστέψω πως το νησί μας άδειαζε τις χειμωνιάτικες Κυριακές, οι άνθρωποι έφευγαν κάπου μακριά κι απόμενε μόνο η τζαμωτή βεράντα με μας τις δυο, που, θαρρείς, έπλεε μέσα στην αφρισμένη θάλασσα.
     ― Σαν δεν ντρέπεσαι, ξανάπε η Μυρτώ.
     Κατάλαβα πως το ’λεγε πιο πολύ για να ξαναπιάσουμε κουβέντα, έστω κι αν ήτανε για να τσακωθούμε. Κι εγώ έψαχνα αφορμή να πάω κοντά της, γιατί ήτανε πολύ σκοτεινά και φοβόμουνα. Τότε ακούστηκαν τραγουδιστά τα μαγικά λόγια: ΠΑ ΒΟΥ ΓΑ ΔΕ ΚΕ ΖΩ ΝΗ...
     Ήτανε ο παππούς, που σαν τέλειωνε τη μελέτη του, έψελνε σε μια παράξενη γλώσσα που τη λένε βυζαντινή. Η Μυρτώ κι εγώ, άμα θέλαμε να κάνουμε τις σπουδαίες στ’ άλλα παιδιά, μιλούσαμε τάχα, μεταξύ μας, μια ξένη γλώσσα. Έλεγε η μια: ΠΑ ΒΟΥ ΓΑ και απαντούσε η άλλη: ΔΕ ΚΕ ΖΩ ΝΗ. Τότε κείνα μας ρωτούσανε: «Μα τι γλώσσα μιλάτε;» Eμείς απαντούσαμε καμαρωτά: «Δεν καταλαβαίνετε; Βυζαντινά».
     Ο παππούς ήρθε στην τζαμωτή και μας πήρε να πάμε στην τραπεζαρία. Μας έσπασε καρύδια και μας έδωσε να τα φάμε με μέλι. Όταν η Μυρτώ ζήτησε και τρίτη φορά να της γεμίσει το πιατάκι, ο παππούς τής είπε:
     ― Μυρτώ, τι προτιμάς; Κι άλλα καρύδια ή να σου διηγηθώ ένα μύθο;
     ― Φυσικά, καρύδια! απάντησε εκείνη. Αφού ο μύθος δεν τρώγεται!
     Παράξενος που είναι ο παππούς μας! Δε μοιάζει με τους παππούδες των άλλων παιδιών. Ψηλός ψηλός, περπατάει κρατώντας ένα καλάμι αντί μπαστούνι, χωρίς να καμπουριάζει καθόλου τη ράχη του. Όλοι στο νησί τον λένε «O ΣΟΦΟΣ».
     Ξέρει όλο τον Όμηρο απέξω. Ποτέ δε μας λέει παραμύθια για δράκους και βασιλιάδες, παρά μύθους για τους αρχαίους θεούς και θρύλους για τους ήρωες. Καμιά φορά πιστεύω πως ο παππούς είναι αρχαίος Έλληνας, δεν τολμώ όμως ούτε στη Μυρτώ να το πω, γιατί θα μου απαντήσει: «Σαχλαμάρες».
     ― Λοιπόν, τι θα κάνετε τώρα; ρώτησε ο παππούς, αφού τελειώσαμε με τα καρύδια.
     Εμείς δεν είπαμε τίποτα, γιατί, αν του λέγαμε πως θέλαμε να παίξουμε μαζί του τόμπολα, εκείνος θα μας απαντούσε: «Να σας πω καλύτερα ένα μύθο. Τόμπολα παίζετε και με τη Σταματίνα».
     ― Λοιπόν, θα σας πω ένα μύθο, είπε ο παππούς κι άρχισε την ιστορία του Δαίδαλου και του Ίκαρου.
     «...O Ίκαρος, με τα φτερά που του έφτιαξε ο πατέρας του ο Δαίδαλος, άρχισε να πετά σαν πουλί. Μα πέταξε τόσο ψηλά, σχεδόν κοντά στον ήλιο, κι έλιωσε το κερί που μ’ αυτό ήτανε κολλημένα τα φτερά του. Έτσι έπεσε στη θάλασσα και πνίγηκε. Γι’ αυτό το πέλαγος, όπου έπεσε, λέγεται Ικάριον...» Μέσα στο Ικάριον πέλαγος είναι το νησί μας. Τι μικρό που φαίνεται πάνω στην υδρόγειο! Σαν μία μικρή τελεία. Πέρα, τ’ άλλα νησιά, κι ύστερα ολόκληρη η Ελλάδα κι οι άλλες χώρες απέραντες.
     Τι όμορφα που θα ’ναι να βάζεις δυο φτερά στην πλάτη σου και να πετάς! Να ’ναι, ας πούμε, μια βαρετή Κυριακή κι εσύ να λες: Δε βάζω τα φτερά μου να πεταχτώ, μια στιγμή, στην Ιαπωνία ή στην Κίνα ή στην Αφρική, να δω αν τα Γιαπωνεζάκια, τα Κινεζάκια και τα Αραπάκια περνούνε κι αυτά βαρετές Κυριακές; Να δω αν παίζουνε σαν και μας κουτσό, σκοινάκι, πεντόβολα;
     ― Μπορεί στ’ αλήθεια, παππού, να πετάξει καμιά φορά ο άνθρωπος; ρώτησα.
     ― Σαχλαμάρες! πρόλαβε ν’ απαντήσει η Μυρτώ. Μα ο παππούς δεν την άφησε να συνεχίσει:
     ― Μπορεί, άμα περάσουν πενήντα, ίσως εκατό χρόνια, να γίνει κι αυτό. Τώρα έχουμε Γενάρη του 1936 και ίσως ως το Γενάρη του 1986 οι άνθρωποι να πετάνε, σαν τον Ίκαρο, κοντά στον ήλιο, χωρίς όμως να ξεκολλάνε τα φτερά τους.
     ― Ουουου, ως τότε τι να το κάνουμε, λέει η Μυρτώ. Εμείς πια θα είμαστε γριές κι έτσι κι αλλιώς δε θα μπορούμε να πετάμε.
     Ο παππούς τη μάλωσε πως είναι εγωίστρια. Αν, λέει, σκεφτόντανε έτσι όλοι, δε θα ’χε γίνει καμιά ανακάλυψη στον κόσμο. Οι επιστήμονες θα λέγανε: Γιατί να κουραζόμαστε να βρούμε τούτο ή εκείνο, αφού ώσπου να τελειοποιηθεί η εφεύρεσή μας εμείς θα είμαστε γέροι ή θα ’χουμε πεθάνει.
     ― Αλλά οι επιστήμονες, κυρία Μυρτώ, συνέχισε ο παππούς, σκέφτονται την ανθρωπότητα κι όχι τον εαυτό τους. Οι ίδιοι μπορεί να μην υπάρχουν, αλλά το όνομά τους μένει αθάνατο.
     ― Θα ’θελα να γίνω εφευρέτης, λέει η Μυρτώ.
     ― Αν οι... εφευρέτες ξέρανε τόσο άσχημα την προπαίδεια, όπως εσύ, της πέταξε ο παππούς, δε θα γινότανε καμιά εφεύρεση στον κόσμο.
     Δε φανταζόμασταν πως θα τέλειωνε τόσο άσχημα η Κυριακή. Ο παππούς άρχισε να ρωτάει τη Μυρτώ το 7x7 κι εκείνη θαρρείς το έκανε επίτηδες κι όλο τα μπέρδευε. Eπέμενε μάλιστα τόσο πως 7x8 κάνει 46 ―ενώ ο παππούς έλεγε 56―, που έκανε τoν παππού να θυμώσει.
     ― Αν δε μάθεις την προπαίδεια απέξω κι ανακατωτά, δε θα πας ποτέ σου σε αληθινό σχολείο, είπε ο παππούς και μας έστειλε να κοιμηθούμε.
     Εγώ πηγαίνω στη δεύτερη τάξη και η Μυρτώ στην τέταρτη. Δεν πηγαίνουμε όμως σχολείο, μας κάνει ο παππούς μάθημα στο σπίτι. Κάθε χρόνο δίνουμε εξετάσεις, σαν «διδαχθείσες κατ’ οίκoν», και περνούμε τις τάξεις. Σε δημόσιο σχολείο δε θέλουν να μας στείλουν, γιατί εκεί, λέει ο παππούς, είναι τόσα παιδιά σε κάθε τάξη, που μπορεί να περάσει μισός χρόνος και να μη σε σηκώσουν για μάθημα. Είναι και το ιδιωτικό σχολείο του κυρίου Καρανάση στη γειτoνιά μας, μα αυτό, λέει ο μπαμπάς, δεν είναι για το βαλάντιό μας.
     Όταν πέσαμε πια στα κρεβάτια μας να κοιμηθούμε, άρχισε η Μυρτώ να λέει πως εγώ έφταιγα και την κατσάδιασε ο παππούς για την προπαίδεια: που ρώτησα αν θα μπορέσει στ’ αλήθεια να πετάξει ο άνθρωπος. Πού να το ’ξερα πως, για να πετάξει ο άνθρωπος, χρειάζεται κανείς να ξέρει την προπαίδεια απέξω κι ανακατωτά κι έτσι θα θυμότανε ο παππoύς να ρωτήσει τη Μυρτώ;
     Μπορούσε, όμως, ποτέ κυριακάτικα να πάνε όλα καλά; Αν πηγαίναμε σχολείο, θα μας άρεσε η Κυριακή, που θα μέναμε στο σπίτι. Ενώ τώρα...
     ― Αχ, να πηγαίναμε σχολείο! λέω δυνατά.
     Μα η Μυρτώ έχει κουκουλωθεί από το κεφάλι και κάνει πως δεν ακούει. Τότε είπα ακόμα πιο δυνατά:
     ― EΥ-ΠΟ; ΛΥ-ΠΟ;
     ― ΛΥ-ΠΟ, ΛΥ-ΠΟ, απάντησε εκείνη πεισμωμένα, κάτω από τα σκεπάσματα.
     Αυτά δεν ήτανε βυζαντινά, αλλά μια δική μας γλώσσα, που μόνο οι δυο μας την καταλαβαίναμε. EΥ-ΠO θα πει: πολύ ευχαριστημένη. ΛΥ-ΠO: πολύ λυπημένη. Αν δεν το ρωτούσαμε κάθε βράδυ η μια στην άλλη, δεν μπορούσαμε να κοιμηθούμε. Δεν ξέρω γιατί τις Κυριακές σχεδόν πάντα απαντούσαμε: ΛΥ-ΠΟ, ΛΥ-ΠO.
     Να ’χα τώρα φτερά σαν του Ίκαρου, θα μπορούσα να πέταγα από χώρα σε χώρα και να ρώταγα όλα τα παιδιά του κόσμου: EΥ-ΠΟ; Λ Υ-ΠΟ;

